<html>
<a name="subtop"></A>
<title>Mijn Dagboek 104</title>
<body>
<center><table WIDTH="80%">
<tr>
<td>
<HR>
Dit is <a href="dagbk104.htm"><B>Dagboek 104</B></a>. Het
loopt van 1 tot 31 januari 2009, en begint met een verslag van onze
oudejaarsavond, en met mijn nieuwjaarsvoornemens [1]. Acht keer doe
ik het in '100 woorden', en &eacute;&eacute;n keer sla ik over.
'Literatuur' komt aan de beurt als ik wandelproza ontdek [2], en met
twee Zuid-Afrikaanse gedichten als <I>warming-up</I> [11 12]. Ik
ontdek een frisse aanpak van het wereldarmoedeprobleem [13 14 15].
Terloops [7] bespreek ik de '<I>spin</I>' en de '<I>storytelling</I>'
in de zwanenzang van <I>Bush</I>. Dan valt definitief het Zuid-Afrika
Besluit, na twijfel-tot-het-laatste-moment [17], en meteen beschrijf
ik de problemen rond mijn nieuwe laptops [18 23]. Ik verbaas mij nog
even over de stakende Spaanse rechters [19], en vind dat de methode
van <I>Stephen Covey</I> 'vals' is, en berust op '<I>storytelling</I>'
[20]. Na een expos&eacute; over de bootverbindingen van <I>La Gomera</I>
[22] en een compliment aan een NLs artikel in VN dat 'roddelen over
de burger' op de snijtafel legt [21], begint de Afrika-reis met 24
uur vertraging [24] en eindigt met mijn zoekgeraakte koffer [26] in
<I>Kaapstad</I>. Snel raak ik ingeburgerd met
Afrika-reizigersverhalen [27], en zoek aansluiting bij het
<I>Yzerfontein</I> zoals ik dat in 2000 leerde kennen [28 29]. Dan
kom ik toe aan de lokale pers [30 31].

<HR>
Index januari 2009<BR>
<A href="dagbk104.htm#1">1,</A>
&nbsp;&nbsp;<A href="dagbk104.htm#2">2,</A>
&nbsp;&nbsp;<A href="dagbk104.htm#3">3,</A>
&nbsp;&nbsp;<A href="dagbk104.htm#4">4,</A>
&nbsp;&nbsp;<A href="dagbk104.htm#5">5,</A>
&nbsp;&nbsp;<A href="dagbk104.htm#6">6,</A>
&nbsp;&nbsp;<A href="dagbk104.htm#7">7,</A>
&nbsp;&nbsp;<A href="dagbk104.htm#8">8,</A>
&nbsp;&nbsp;<A href="dagbk104.htm#9">9,</A>
&nbsp;&nbsp;<A href="dagbk104.htm#10">10,</A>
&nbsp;&nbsp;<A href="dagbk104.htm#11">11,</A>
&nbsp;&nbsp;<A href="dagbk104.htm#12">12,</A>
&nbsp;&nbsp;<A href="dagbk104.htm#13">13,</A>
&nbsp;&nbsp;<A href="dagbk104.htm#14">14,</A>
&nbsp;&nbsp;<A href="dagbk104.htm#15">15,</A>
&nbsp;&nbsp;<A href="dagbk104.htm#16">16,</A><BR>
<A href="dagbk104.htm#17">17,</A>
&nbsp;&nbsp;<A href="dagbk104.htm#18">18,</A>
&nbsp;&nbsp;<A href="dagbk104.htm#19">19,</A>
&nbsp;&nbsp;<A href="dagbk104.htm#20">20,</A>
&nbsp;&nbsp;<A href="dagbk104.htm#21">21,</A>
&nbsp;&nbsp;<A href="dagbk104.htm#22">22,</A>
&nbsp;&nbsp;<A href="dagbk104.htm#23">23,</A>
&nbsp;&nbsp;<A href="dagbk104.htm#24">24,</A>
&nbsp;&nbsp;<A href="dagbk104.htm#25">25,</A>
&nbsp;&nbsp;<A href="dagbk104.htm#26">26,</A>
&nbsp;&nbsp;<A href="dagbk104.htm#27">27,</A>
&nbsp;&nbsp;<A href="dagbk104.htm#28">28,</A>
&nbsp;&nbsp;<A href="dagbk104.htm#29">29,</A>
&nbsp;&nbsp;<A href="dagbk104.htm#30">30,</A>
&nbsp;&nbsp;<A href="dagbk104.htm#31">31.</A>
<HR>
<a name="1"></a>
<P><B>San Sebasti&aacute;n de La Gomera, Donderdag 1 Januari 2009</B>
<BR>We zijn weer mooi het nieuwe jaar binnengegleden. Op de markt, vannacht, met het bekende vuurwerk. Het was w&eacute;&eacute;r iets minder spectaculair dit jaar, en de gratis 'bubbeltjes' en 'feestneuzen' waren &oacute;&oacute;k verdwenen. Het was zelfs akelig stil in afwachting van het gebeuren, want het orkest begon pas n&agrave; de klokslagen. Dat was vorige jaren ook anders. Het is de voltooiing van de trend die ik Nieuwjaar 2004 beschreef, toen de eerste mensen in rok, smoking en avondkleding verschenen, en geleidelijk het 'totale volksfeest' begonnen te verdringen. Nieuwjaar 2007 beschreef ik hoe de trend n&oacute;g meer doorzette: Het centrum van het feest lag toen opeens bij de sjieke hotels en restaurants met hun hoge prijzen en hun 'zeer stricte kledingvoorschriften', zoals ik dat in 2004 al waarnam. Nu feesten ook families en buurten 'in eigen kring' in smoking en avondkleding om pas 'later' naar beneden de gaan voor de 'sociale show'. 
<BR>Eerder op de avond waren Martine met haar kinderen Lizette(13) en Charlotte(10) en ik, bij de broer van <I>Ignacio</I> op het familie-huisfeest. <I>Manuel</I>, de broer, is bovendien vandaag jarig. Ook zij zouden pas 'later' naar de benedenstad gaan. Dat hebben we niet afgewacht en we zijn met z'n vieren gegaan. Het vuurwerk mocht dan wat minder spectaculair zijn, het was nog steeds indrukwekkend met zijn knallen, kleuren en verrassingen. Letterlijk "vuurwerk" dus.
<BR>En nu de 'goede voornemens'! 
<BR>Van mijn oude getrouwe --"<I>keep the sunny side of the street</I>, want mijn natuurlijk optimisme behoeft &oacute;&oacute;k onderhoud"-- heb ik dit jaar, met de nawee&euml;n van die zware griep, veel steun gehad. Die staat weer bovenaan op de lijst en is weer 'nieuwjaars-gezegend'.
<BR>Mijn voornemen van deze zomer om m&eacute;&eacute;r en systematischer met <I>To-Do</I> lijsten te werken, blijft op de lijst. Ondanks de tegenvallers en moeilijkheden om het w&egrave;rkelijk tot gewoonte te maken. Het is gewoon nodig. Dat voornemen krijgt daarom 'nieuwjaarszegeningen'.
<BR>Dat geldt ook voor het besluit --ook van deze zomer-- om van <I>Windows</I> op <I>Linux</I> over te 'stappen'. Dat 'stappen' valt nog steeds tegen, maar ik zet mezelf t&ograve;ch voor de uitdaging door mijn oude <I>XP</I>-computer achter te laten als ik naar Zuid-Afrika ga, en de <I>Linux</I> mee te nemen. Dat zal wat 'peut' geven aan het leerproces. Ook d&aacute;&aacute;rheen 'nieuwjaarszegeningen'.
<BR>En zo, drievoudig gezegend, stap ik op deze vroege morgen 2009 binnen. Een brandschoon jaar. Nog niemand heeft daar met zijn vieze vingers aangezeten. Wat had ik m&eacute;&eacute;r gewild?
<BR><a href="dagbk104.htm#subtop">terug eerste dagboekregel</A>

<a name="2"></a>
<P><B>San Sebasti&aacute;n de La Gomera, Vrijdag 2 Januari 2009</B>
<BR>In de laatste <I>Babelia</I> van het vorig jaar [morgen, Zaterdag, komt de nieuwe weer] trof ik een bespreking van een vooralsnog onvertaald Engels boek. Dat is ongewoon in Spanje. Dergelijke besprekingen komen pas als de Spaanse vertaling verschijnt. Maar de schrijver, <I>Antonio Mu&ntilde;oz Molina</I>, zelf een produktief schrijver van <I>fiction</I> en <I>non-fiction</I> is een toegewijd wandelaar, en was kennelijk verrast een gevoelgenoot te herkennen in <I>Geoff Nicholson</I>, óók schrijver en eveneens wandelaar. 
<BR>En niks lange-afstands prestatie-wandelingen of  zwijmelen op romantische routes. Nee, gewoon iedere dag een 'pittige wandeling' van één of twee uur.
<BR>En niet alleen dat. Voor beiden was de combinatie schrijven-wandelen essenti&euml;el voor hun schrijverschap. Het gaat om het 'vruchtbare nietsdoen' gedurende de wandeling. <I>Nicholson</I> vindt er de oplossing van de vastgelopen plot van het verhaal waar hij mee bezig is, en <I>Molina</I> kwam tot deze bron van idee&euml;n nadat hij zijn <I>Walkman</I> had afgeschaft omdat hij van zijn geloof afviel dat <I>Bach</I> [en zo] waarde zou toevoegen aan het wandelgenot. Integendeel! 
<BR>En hier zit mijn fascinatie met dat boek, want precies dezelfde ontdekking deed ik toen ik vele jaren geleden met mijn <I>Walkman</I> huiskamer- en concertzaalmuziek mee op straat nam. Het sloeg als tang op dirk. En zo werd ik bewust <I>street observer</I>. 
<I><BR>Nicholson</I> maakt het duidelijk. 
<BR>--"Het is niet vervelend om dezelfde boom of dezelfde gevel voor de zoveelste keer te zien. Allereerst ziet die er telkens anders uit, en verder geeft het je de ruimte voor de w&egrave;rkelijke straat-verrassingen".
<BR>Daar voelde ik mij bij thuis. Het boek heb ik besteld, en intussen heb ik mij vermaakt met recensies, Allemaal --natuurlijk-- van schrijvers. En allemaal herkenden ze de inspirerende combinatie. Dat was verrassend. 
<FONT FACE="Trebuchet MS" SIZE=1><BR>_________________________
<BR>ANTONIO MU&Ntilde;OZ MOLINA, Prosa caminada, El Pa&iacute;s/Babelia 27/12/2008
<BR>http://www.elpais.com/articulo/semana/Prosa/caminada/elpepuculbab/20081227elpbabese_6/Tes
<BR>Geoff Nicholson, The Lost Art of Walking: The History, Science, and Literature of Pedestrianism, Riverhead.
<BR>Book Review International Herald Tibune: D.T. Max, The Lost Art of Walking, IHT, December 12, 2008
<BR>http://www.iht.com/articles/2008/12/13/arts/idbriefs13D.php
<BR>New York Post: VICTORINO MATUS,  THE LOST ART OF WALKING, HOT-FOOTING IT, December 14, 2008
<BR>http://www.nypost.com/seven/12142008/postopinion/postopbooks/the_lost_art_of_walking_144157.htm
<BR>Geoff Nicholson http://en.wikipedia.org/wiki/Geoff_Nicholson</FONT>
<BR><a href="dagbk104.htm#subtop">terug eerste dagboekregel</A>

<a name="3"></a>
<P><B>San Sebasti&aacute;n de La Gomera, Zaterdag 3 Januari 2009</B>
<BR>Straks, om half twaalf, is er in Venlo een herdenking van mijn broer Jan die op 19 december overleed. Er was geen begrafenis, want hij stelde zijn lichaam ter beschikking van de wetenschap. 
<BR>Toen hij in October opeens werd geconfronteerd met sterven op korte termijn zei hij: 'Ik heb tachtig mooie en gezonde jaren gehad. Wat kon ik beter wensen?' 
<BR>Hij zette zich aan de practische kanten van zijn afscheid. 
<BR>'Dat wat samen mooi was, is nu door mij verstomd', schreef hij, bewust van wat hij achterliet. 
<BR>Wij zullen hem hier ook gedenken. Met een kleine ceremonie. 
<BR>Om half elf. (100 woorden)<FONT FACE="Trebuchet MS" SIZE=1><BR>______________
<BR>20 december schreef ik over zijn overlijden. 24 en 27 oktober over mijn bliksembezoek aan NL voor onze 'laatste-kans' afscheidsgesprekken. Ik belde nog met hem de dag van zijn overlijden. 'H&ocirc;je' zei hij toen.</FONT>
<BR><a href="dagbk104.htm#subtop">terug eerste dagboekregel</A>

<a name="4"></a>
<P><B>San Sebasti&aacute;n de La Gomera, Zondag 4 Januari 2009</B>
<BR>Voor onze eigen kleine 'ceremonie' om mijn broer te gedenken op hetzelfde moment als de gedachtenisbijeenkomst in Venlo, gingen we gisteren naar de <I>Ermita</I> [zeg maar 'kapelletje'] van <I>Puntallana</I>, tien kilometer van de stad, op een ge&iuml;soleerde landtong. In een hoekje van de kapel hebben we bijeengezeten rondom een meegebracht waxinelichtje. We waren afwisselend stil, en vertelden elkaar wat we ons van Jan herinnerden. Het rouwproces is weer een tandje verder opgeschoven.
<BR>Op de heenweg waren we verrast door grote steenhopen die de laatste kilometers van de weg versperden. Door de zware regen van Dinsdag waren die naar beneden gekomen van de vertikale rotswand. Als klauterende wandelaars bereikten we natuurlijk toch ons doel. Normaal is dat traject zelfs begaanbaar voor auto's [4x4] en het vervangt sinds ongeveer dertig jaar het oude pelgrimspad dat een stuk hoger ligt. De toegang daartoe was door die nieuwe weg ernstig bemoeilijkt, en vóór de <I>Ermita</I> eindigde het oude pad zelfs bij een 'onmogelijke' rotswand hoog boven de 'autoweg'. Zodoende raakte dat prachtige pad in vergetelheid.
<BR>Ik had dat pad ontdekt toen ik daar met <I>Ignacio</I> en Martine wandelde, en <I>Ignacio</I> ons de hoogvlakte liet zien waar zijn vader vroeger de geiten liet overwinteren. Later heb ik dat eenzame pad vaker afgelopen tot aan de versperring, Dat alles heb ik beschreven in Mijn Dagboek van 7 8 en 15 januari 2005. Toen hoorde ik ook van een pas-gestarte aktiegroep die dat 'historische object' in ere wilde herstellen. Dat is kennelijk gelukt. De <I>Ermita</I> is namelijk in 1542 gesticht door Spaanse soldaten, en die ge&iuml;soleerde landtong was legeringplaats voor doorgaande soldaten voor de <I>Conquista</I>.  Dat is een belangrijk feit in de geschiedenis van <I>La Gomera.</I> 
<BR>Tot onze verrassing was er nu een comfortable toegang gemaakt naar het oude pad. Dat oude pad hebben we toen als terugweg genomen. De beschadigde passages bleken te zijn gerepareerd, en de aansluiting op geasfalteerde weg aan de andere kant was gewoonweg 'luxueus'. 
<BR>Zo'n neerbuigendheid voor de moderne gemakzuchtige wandeltoerist stuit mij tegen de borst. Maar dat is kennelijk de prijs. Het kapelletje was nog goed onderhouden, maar de landtong was overwoekerd met hutjes en andere kampeer-bouwsels zodat het op een <I>shantytown</I> begon te lijken. Dat was nu weggebulldozerd. De oorspronkelijke flora en fauna krijgen weer een kans. Dat is het winstpunt. Daar hangt een prijskaartje aan. Dat oude stille pad, met zijn prachtige uitzichten, is er niet meer voor mij alleen. Het zij zo. <BR>Dat is ook een rouwgevoel. Het zij zo.
<BR><a href="dagbk104.htm#subtop">terug eerste dagboekregel</A>

<a name="5"></a>
<P><B>San Sebasti&aacute;n de La Gomera, Maandag 5 Januari 2009, Ria jarig!</B>
<BR>Voor het eerst heb ik weer een wandeling van vijf uur gemaakt. Ik was 'gezond moe'; niet 'ongezond uitgeput'. Het hele jaar 2008 was mij dat niet gelukt wegens de nawee&euml;n van die verd... griep van december 2007. In Frankrijk, deze zomer, heb ik daar vlijtig aan gewerkt, en dat herstelde mijn conditie tot drie &agrave; vier uur. 
<BR>Vijf uur was 'magisch' omdat ik in de voorafgaande jaren om de paar weken <B>in vijf uur</B> "over de berg" naar mijn broer in <I>Olargues</I> wandelde. Dat is een mooie start van 2009. Alleen mijn broer zal niet meer in <I>Olargues</I> zijn. (100 woorden)
<BR><a href="dagbk104.htm#subtop">terug eerste dagboekregel</A>

<a name="6"></a>
<P><B>San Sebasti&aacute;n de La Gomera, Dinsdag 6 Januari 2009, Ghislaine komt!</B>
<BR>--"<I>De Chinese filosoof werd met een schok wakker, want hij droomde dat hij een vlinder was. En de rest van zijn leven wist hij niet of hij een Chinese filosoof was die had gedroomd dat hij een vlinder was, of een vlinder die nu droomde dat hij een Chinese filosoof was</I>". [<I>Chuang-Tze</I>]
<BR>Dit citaat leek mij mooi aansluiten bij mijn thema van de laatste maanden: De relatie tussen fantasie, werkelijkheid, illusie, <I>storytelling</I> in de politiek en in de marketing, en vele andere toepassingsgebieden. Ik heb geprobeerd het samen te vatten, of in te korten. Maar nee. Zo is het goed. (100 woorden)
<FONT FACE="Trebuchet MS" SIZE=1><BR>_______________________
<BR>Ook gespeld Chuang Tsu, Chuang Tzu, Zhuang Tze, Chouang-Dsi, Chuang Tse. Taoist. Ongeveer 300 BC
<BR>http://en.wikipedia.org/wiki/Zhuangzi [vrij uitgebreid] http://nl.wikipedia.org/wiki/Zhuangzi [nogal beknopt]
<BR>De vertaling is van Ronald Kuil en ik trof het aan op pagina 218 in 
<BR>Robert S. Solomom, Spiritualiteit voor Sceptici, Ten Have, 2004, ISBN 90 391 0894 3</FONT>
<BR><a href="dagbk104.htm#subtop">terug eerste dagboekregel</A>

<a name="7"></a>
<P><B>San Sebasti&aacute;n de La Gomera, Woensdag 7 Januari 2009</B>
<BR>Om politieke '<I>storytelling</I>' te ontmaskeren, moet je soms langdurige en zorgvuldige waarnemeningen doen. Zoals dat 'verhaal' over de "<I>Weapons for Mass Destruction</I>" die <I>Saddam Hoessein</I> toentertijd zou ontwikkelen. Des te leuker is het daarom als er metéén een kortsluiting ontstaat in het dicht geweven net van "<I>stories</I>".
<BR>Twee jaar geleden cre&euml;erde <I>Karl Rove</I> het imago van <I>Bush</I> als 'veellezer'. Hij en <I>Bush</I> zouden een jaarlijkse competitie hebben over wie de meeste boeken las. Hij kwam daar dezer dagen op terug, en zei dat de <I>score</I> van <I>Bush</I> op 95 boeken lag. Dat is op knap ongeloofwaardig voor een druk bezet persoon, maar <I>Bush</I> is wellicht een 'heel bijzonder' persoon. 
<BR>Maar laat nu in het laatste nummer van <I>Vanity Fair</I> 'toevallig' een interview verschijnen met <I>Richard Clarke</I>, het ex-hoofd van de nationale veiligheid. In die positie moest hij wel eens een memo schrijven dat rechtstreeks bij <I>Bush</I> terecht zou komen. <I>Clarke</I> zei in dat interview dat de '<I>inner circle</I>' rondom <I>Bush</I>, met name <I>Condolezza Rice</I> en haar medewerker <I>Stephen Hadley</I>, hem had gewaarschuwd om die memo's vooral kort te houden want 'de president is <I>not a big reader</I>'.
<BR>Daar gaat <I>Karl Rove</I> met zijn "Sprookje van de 95 boeken van <I>Bush</I>".
<BR>Ik lees zulke dingen in de uitgebreide zwanenzangliteratuur rondom het vertrek van <I>Bush</I>. In dit geval in '<I>A President Forgotten but Not Gone</I>'.
<BR>Daar lees ik ook over de '<I>spin</I>' waarmee hij poogt een goed image op lange termijn achter te laten, zoals een prenteboek in bijna-kindertaal dat je van de <I>White House Website</I> kunt downloaden met De Grote Daden van President <I>Bush</I>. Of dat hij méér exit-interviews weggeeft dan <I>Clinton</I> of <I>Reagan</I>.
<BR>In een artikel van <I>Paul Krugman</I> in NYT staat een diepgravende analyse die zich keert tegen de suggestie van de Republikeinse Partij dat '<I>Bush</I>' gewoon pech had. Dat de omstandigheden hem tegenzaten. Kortom dat het een 'incident' was dat 'de partij' onaangetast kan laten.
<BR>Integendeel, laat <I>Krugman</I> zien, het is de lange-termijnpolitiek van de G.O.P. die --gebaseerd op racisme en "de &egrave;chte Amerikanen zijn die van het Zuiden-- zijn fiasco beleeft. Als de Republikeinen willen uithuilen en opnieuw beginnen, moeten ze verder kijken dan <I>Bush</I>. Het gaat om méér, en het zit dieper. <I>Krugmans</I>'s artikel heet dan ook '<I>Bigger Than Bush</I>' 
<FONT FACE="Trebuchet MS" SIZE=1><BR>________________
<BR>FRANK RICH, A President Forgotten but Not Gone, NYT, January 4, 2009
<BR>http://www.nytimes.com/2009/01/04/opinion/04rich.html
<BR>PAUL KRUGMAN, Bigger Than Bush, NYT, January 2, 2009. http://www.nytimes.com/2009/01/02/opinion/02krugman.html
<BR>Cullen Murphy and Todd S. Purdum, Farewell to All That: An Oral History of the Bush White House, Vanity Fair, February 2009, A sweeping draft of historydistilled from scores of interviewsoffers fresh insight into the roles of George W. Bush, Dick Cheney, and other key players. http://www.vanityfair.com/politics/features/2009/02/bush-oral-history200902
<BR>Highlights of Accomplishments and Results of the Administration of George W. Bush
<BR>http://www.whitehouse.gov/infocus/bushrecord/ [De site waar alle speeches --en zo-- van hem staan]
<BR>http://www.whitehouse.gov/infocus/bushrecord/documents/legacybooklet.pdf  [Het boek; 15.6 MB!!]</FONT>
<BR><a href="dagbk104.htm#subtop">terug eerste dagboekregel</A>

<a name="8"></a>
<P><B>San Sebasti&aacute;n de La Gomera, Donderdag 8 Januari 2009</B>
<BR>Zojuist valt NYT binnen met de tien meestgelezen artikelen van 2008. Daar is het artikel bij dat mij deze zomer opviel "<I>The 11 Best Foods You Arent Eating</I>", een simpel lijstje met korte suggesties over eten en verwerken. En de 'waarom's'. Allemaal vol met anti-oxidanten, vitamine A, omega-3, en nog veel meer van dat fraais.
<BR>Een lijstje om op je ijskast te plakken, want zo ligt het voor de hand, en, toch, je moet er bij je boodschappen even naar uitkijken.
<BR>Hier is het: Rode Biet, Kool, Snijbiet, Kaneel, Granaatappelsap, Gedroogde Pruimen, Pompoenpitten, Sardines, Kurkuma, Ingevroren Bosbessen, Pompoen in blik. (100 woorden)<FONT FACE="Trebuchet MS" SIZE=1><BR>__________________________
<BR>Tara Parker-Pope, The 11 Best Foods You Arent Eating, NYT, June 30, 2008
<BR>http://well.blogs.nytimes.com/2008/06/30/the-11-best-foods-you-arent-eating/?ex=1246942800&amp;en=c0df0b7f20061a85&amp;ei=5087&amp;WT.mc_id=NYT-E-I-NYT-E-AT-0107-L6
<BR>Het NYT-artikel verwijst naar het oorspronkelijke artikel in Men's Health dat er uitgebreider op in gaat en nog veel meer 'voor-de-hand-liggende' voedingssuggesties geeft. Jonny Bowden, Ph. D., The 10 Best Foods You Aren't Eating. Want to do your body a world of good? It's as easy as expanding your grocery list.
<BR>http://www.menshealth.com/cda/article.do?site=MensHealth&amp;channel=nutrition&amp;category=food.for.fitness&amp;conitem=d4a15165ef624110VgnVCM20000012281eac____&amp;page=1#
</FONT><BR><a href="dagbk104.htm#subtop">terug eerste dagboekregel</A>

<a name="9"></a>
<P><B>San Sebasti&aacute;n de La Gomera, Vrijdag 9 Januari 2009</B>
<BR>Ik probeer er achter te komen wat er 'eigenlijk' aan de hand is in de <I>Gaza</I>-strook. Is het waar --wat de Israelische pers beweert-- dat de oorlog tot doel heeft om de afschrikking van Israel te herstellen? ["<I>restoring Israel's deterrence</I>"] En zo het 'wereldterrorisme' terug te dringen?
<BR>Of gaat het om de raketten? Vóór de wapenstilstand van Juni stuurde <I>Hamas</I> in Mei en Juni honderden raketten, en sindsdien niet meer dan 20 totaal, volgens gegevens van de Israelische regering. De wapenstilstand was dus behoorlijk effectief. Dáár kan het niet aan liggen. 
<BR>Misschien is het duidelijker wat <I>Moshe Yaalon</I>, toentertijd '<I>chief of staff</I>', zei in 2002: "<I>The Palestinians must be made to understand in the deepest recesses of their consciousness that they are a defeated people</I>".
<BR>Ik mijmer na over de woorden '... <I>in the deepest recesses of their consciousness</I> ...', ... tot in de verste uithoeken van hun bewustzijn ... 
<BR>Dat is zoals Israel --gemakshalve verwisseld met 'de Joden'-- de Holocaust moet voelen, moet beleven. Tot diep in het bewustzijn. 
Bedoelt <I>Moshe Yaalon</I> dat ze <I>Hamas</I> een Holocaust willen aandoen? Een totale vernietiging? Een totale vernedering? Dus niks 'voortijdig' vrede sluiten met <I>Hamas</I>! 
<I><BR>Yaalon</I> moest inzien dat totale vernietiging met de Joden óók niet is gelukt. Integendeel.  
<BR>Of was het hem 'alleen maar' te doen om werkgelegenheid van het Israelische leger? En om behoud van de vette winsten van de wapenfabrikanten? 
<BR>Dat klinkt een heel stuk 'gezonder' en 'gewoner'. Dat klinkt niet zo gefrustreerd. 'Winst' en 'Werkgelegenheid' willen we allemaal wel. 
<BR>Tot iedere prijs!!<FONT FACE="Trebuchet MS" SIZE=1><BR>__________________________
<BR>Moshe Yaalon geciteerd door: RASHID KHALIDI, in What You Dont Know About Gaza, NYT, January 8, 2009.
<BR>http://www.nytimes.com/2009/01/08/opinion/08khalidi.html</FONT>
<BR><a href="dagbk104.htm#subtop">terug eerste dagboekregel</A>

<a name="10"></a>
<P><B>San Sebasti&aacute;n de La Gomera, Zaterdag 10 Januari 2009</B>
<BR>Vandaag geen stukje.
<BR><a href="dagbk104.htm#subtop">terug eerste dagboekregel</A>

<a name="11"></a>
<P><B>San Sebasti&aacute;n de La Gomera, Zondag 11 Januari 2009</B>
<BR>Als voorbereiding voor mijn Zuid-Afrika-reis, las ik wat ZA-se gedichten. Het onderstaande is in Standaardafrikaans. De dichteres, <I>Ingrid Jonker</I> werd ge&iuml;nspireerd door het doodschieten van een baby in de armen van zijn moeder bij de <I>Sharpville</I>-rellen in 1960. <I>Mandela</I> opende het eerste democratisch gekozen parlement op 25 mei 1994 met dit gedicht. <I>Jonker</I> is een blanke, en <I>Mandela</I> noemde haar toen "<I>both an African and an Afrikaner</I>". [<I>African</I>/zwarte ZAer, <I>Afrikaner</I>/blanke ZAer].  Het gedicht ontroert mij iedere keer opnieuw: 
</FONT><DIR>
<B><FONT FACE="Trebuchet MS" SIZE=2>Die kind wat dood geskiet is deur soldate by Nyanga
</B><BR>Die kind is nie dood nie
<BR>die kind lig sy vuiste teen sy moeder
<BR>wat Afrika skreeu skreeu die geur van vryheid en heide
<BR>in die lokasies van die omsingelde hart
<BR> 
<BR>Die kind lig sy vuiste teen sy vader
<BR>in die optog van die generasies
<BR>wat Afrika skreeu skreeu die geur
<BR>van geregtigheid en bloed
<BR>in die strate van sy gewapende trots 
<BR>
<BR>Die kind is nie dood nie
<BR>n&ograve;g by Langa n&ograve;g by Nyanga
<BR>n&ograve;g by Orlando n&ograve;g by Sharpville
<BR>n&ograve;g by die polisiestasie in Philippi
<BR>waar hy l&ecirc; met 'n koe&euml;l deur sy kop
<BR> 
<BR>Die kind is die skaduwee van die soldate
<BR>op wag met gewere sarasene en knuppels
<BR>die kind is teenwoordig by alle vergaderings en wetgewings 
<BR>die kind loer deur die vensters van huise en in die harte van moeders
<BR>die kind wat net wou speel in die son by Nyanga is orals
<BR>die kind wat 'n man geword het trek deur die ganse Afrika
<BR>die kind wat 'n reus geword het reis deur die hele w&ecirc;reld
<BR> 
<BR>Sonder 'n pas 
</DIR></FONT>
Hier een paar sleutels om het Afrikaans te begrijpen: <I>lig sy vuiste teen</I>/heft zijn vuisten naar, <I>waar hy l&ecirc;</I>/waar hij ligt, <I>lokasies</I>/townships, <I>'n koe&euml;l deur sy kop</I>/een kogel door zijn hoofd, <I>skaduwee</I>/schaduw, s<I>arasene</I>/pantserwagens, <I>orals</I>/overal, <I>geword het</I>/geworden is, <I>'n pas</I>/het gehate pasje dat alle zwarte mensen tijdens de Aparheid moesten hebben, en waarmee ze 'nergens' mochten komen.
<FONT FACE="Trebuchet MS" SIZE=1><BR>______________________  
<BR>De vertaling van Komrij staat als 'muurgedicht' in Leiden op Trix Terwindtstraat 4 - 6, Leiden (filiaal openbare bibliotheek Stevenshof) http://www.muurgedichten.nl/jonker.html
<BR>Andere Afrikaanse verzetspo&euml;zie http://perso.wanadoo.es/ghavaneyk/biblio/afverzet.htm</FONT>
<BR><a href="dagbk104.htm#subtop">terug eerste dagboekregel</A>

<a name="12"></a>
<P><B>San Sebasti&aacute;n de La Gomera, Maandag 12 Januari 2009</B>
<BR>Gisteren had ik het over een Afrikaans gedicht uit de verzetspo&euml;zie dat wereldbekend is geworden. Vandaag een dat even ontroerend is, maar verder onbekend. Ik heb het 10 April 2000 genoteerd. Vermoedelijk heb ik toen het aangetroffen in een boekhandel of bibliotheek.
<BR>Dat van gisteren was Standaard Afrikaans, dit is in Kaaps Afrikaans, het Afrikaans wat de kleurlingen aan de Kaap spreken. Tijdens de Apartheid werd het door de hautaine, puristische, Afrikaanders niet tot het '&egrave;chte' Afrikaans gerekend, maar nadien hebben dit soort 'taalvarianten' niet alleen het voortleven van het Afrikaans verzekerd, maar ook nieuwe impulsen gegeven aan een verfrissende <I>come back</I>. Dat is nog steeds in volle ontwikkeling, en ik hoop er de komende maanden méér over aan te treffen. Hier is het gedicht:
<FONT FACE="Trebuchet MS" SIZE=2><DIR>
<B>A danger to the state</B>
<BR>Ek soek vi Jesus
<BR>vannie township
<BR>Hy't Hom hie k&ocirc; wegstiek
<BR>by sy vrinne somewhere hie
<BR>wannie squad soek Hom oek
<BR>cause Hy s&ecirc; hy's meer lief virrie armes
<BR>en worrie nie much van society nie
<BR>and that's a danger to the state
<I><BR>Mercia Mackier</I>, 1988
<BR>
<BR>[mijn vertaling]
<B><BR>Een gevaar voor de staat</B>
<BR>Ik zoek naar Jesus
<BR>die van de township
<BR>Hij is zich hier komen verstoppen
<BR>bij zijn vrienden, ergens hier
<BR>want de politie zoekt hem ook
<BR>omdat hij zegt dat hij eerder lief is voor de armen 
<BR>en niet wakker ligt van de grote maatschappij
<BR>en dat is een gevaar voor de staat. 
</DIR></FONT>
Ik vond toen vooral prachtig hoe die steile protestantse blanke Apartheids-Afrikaanders hun eigen ' Jesus' wordt voorgehouden als 'rebel', als 'luis in de pels'.
<BR>Het gedicht komt voor in de verzamelbundel uitgegeven door <I>Patrick Petersen</I>, dominee-dichter [1951-1997] en uitgever. Van <I>Mercia Mackier</I> kon ik verder niets vinden. De bundel <I>Aankoms uit de skemer</I> [1988] is echter bekend op het internet.
<FONT FACE="Trebuchet MS" SIZE=1><BR>_________________________
<BR>Zie Patrick Petersen (1951-1997) voor de konkekst van deze groepering van kaapse dichters 
<BR>http://www.litnet.co.za/cgi-bin/giga.cgi?cmd=print_article&amp;news_id=46944&amp;cause_id=1270
<BR>DBNL Jaarboek van de Maatschappij de Nederlandse Letterkunde, 2003, Patrick Petersen, Wolseley 6 juli 1951 - Paternoster nabij Sint Helenabaai 6 juni 1997, http://www.dbnl.org/tekst/_jaa004200301_01/_jaa004200301_01_0010.htm
<BR>Zie ook mijn 'Teksten uit Zuid-Afrika (Nederlands)' door hierboven in de derde kolom 'bibliografie Nederlands' aan te klikken.</FONT>
<BR><a href="dagbk104.htm#subtop">terug eerste dagboekregel</A>

<a name="13"></a>
<P><B>San Sebasti&aacute;n de La Gomera, Dinsdag 13 Januari 2009, Ghislaine vertrekt</B>
<BR>Een paar dagen geleden legde ik uit <I>Le Monde</I> een artikel apart omdat het interessant leek. Dat komt vaker voor. Toen ik het nader bekeek viel het tegen. Dat komt óók vaker voor, maar ik vond in de opzet van het artikel z&oacute;veel interessants dat ik de bronnen ben gaan natrekken. Dat werden de verrassingen van de dag.
<BR>Wat ik zo interessant vond was het tegenover elkaar zetten van De Twee Grote Boeken over het armoede-probleem in de wereld, [<I>Jeffrey Sachs, The End of Poverty, 2005</I>, en <I>William Easterly, The White Man's Burden, 2006</I>], en daar vervolgens de vloer mee aanvegen. Het eindigde echter met een weinig gestructureerd alternatief. Jammer! Maar toen kwam het. Het <I>Le Monde</I>-artikel bleek de 'slecht samengevatte' introductieles te zijn van een cursus bij <I>Coll&egrave;ge de France</I> die gisteravond is begonnen. 
<BR>Er is de laatste jaren een nieuwe stroming ontstaan bij de bestrijding van de wereld-armoede. Jonge --bijna revolutionaire-- economen gingen naar het w&egrave;rkelijke gedrag van mensen kijken, in plaats van zich te behelpen met stereotypen. Helaas zijn die stereotypen z&oacute; diep ingeworteld, dat de hele economische statistiek erdoor is be&iuml;nvloed. Beide boeken baseren zich op dezelfde <I>database</I> en komen tot tegengestelde conclusies ... 
<BR>Het sluit aan bij een 'andere revolutie' namelijk '<I>behavioral economics</I>', waar meer het w&egrave;rkelijke gedrag wordt bekeken.  [Zie Mijn Dagboek 1 dec 2008] <I>Esther Duflo</I> zou je de '<I>pauvret&eacute;</I>'-tak van deze nieuwe richting kunnen noemen. 
<BR>De bron van deze 'nieuwe attentie' is de waarneming dat sommige armoede projecten werken, en andere helemaal niet. Het blijkt te gaan om genuanceerde verschillen die door 'de politiek' niet (kunnen) worden verwerkt, omdat die alleen werkt met 'grote lijnen'. Deze 'nieuwe attentie' heeft ook moeilijk toegang tot de '&egrave;chte' wetenschappelijke publicaties, omdat het zwart-witte van de 'bewezen waarheid' niet bovendrijft.
<BR>De benadering is nu namelijk die van 'snelle en kleine' experimenten. Lukt het? OK! Lukt het niet? Afhaken! Niet dóórtheoretiseren!
<BR>Volgens <I>Duflo</I> was <I>Keynes</I> in zijn tijd'--samen met <I>Roosevelt</I>-- óók zo'n kleinschalige experimentator, maar wij hebben alleen de successen van toen [in d&iacute;e tijd en d&iacute;e omstandigheden] als 'recept' overgehouden. Zo werkt de politiek.
<BR>Dit is een frisse stroming om in de gaten te houden. Evenals <I>Esther Duflo</I>, een <I>fran&ccedil;aise</I> die op haar 29ste --in 2001-- de jongste MIT hoogleraar werd met <I>tenure</I>. Niet gering!
<FONT FACE="Trebuchet MS" SIZE=1><BR>_____________________________ 
<BR>Esther Duflo, Combattre la pauvret&eacute;, Le Monde, 09.01.09 http://www.lemonde.fr/opinions/article/2009/01/09/combattre-la-pauvrete-par-esther-duflo_1139866_3232.html //Esther Duflo http://en.wikipedia.org/wiki/Esther_Duflo
<BR>Coll&egrave;ge de France, Chaire internationale-Savoirs contre pauvret&eacute;, le&ccedil;on inaugurale, Exp&eacute;rience, Science et Lutte contre la Pauvret&eacute;, Jeudi 8 janvier 2009 http://www.college-de-france.fr/default/EN/all/cha_int/index.htm
<BR>DANIEL ALTMAN, Esther Duflo, Small-Picture Approach to a Big Problem: Poverty, August 20, 2002
<BR>http://www.racematters.org/estherduflo.htm
<BR>Entrevista a Esther Duflo
http://www.imf.org/external/pubs/ft/fandd/spa/2003/09/pdf/people.pdf
</FONT>
<BR><a href="dagbk104.htm#subtop">terug eerste dagboekregel</A>

<a name="14"></a>
<P><B>San Sebasti&aacute;n de La Gomera, Woensdag 14 Januari 2009</B>
<BR>De benadering van jonge <I>fran&ccedil;aise</I>, <I>Esther Duflo</I>, hoogleraar MIT, waar ik gisteren over schreef, deed mij onweerstaanbaar denken aan één van mijn 'bijbels' toen ik mij in mijn vorige leven met 'marketing voor ontwerpers' bemoeide. Bij mijn inaugurele rede, "Marktkunde? Hoezo?" noemde ik het boek van <I>Everett Rogers</I> [1931-2004] uit 1962 getiteld: <I>Diffusion of Innovation</I>. Hij was het die de wereld begrippen schonk als '<I>innovator</I>', '<I>early adopter</I>', en dergelijke waarmee hij het adoptieproces 'van iets nieuws' beschreef. Hij was de zorgvuldige waarnemer van de processen die boeren in de VS deed besluiten --al of niet-- een nieuwe werkwijze aan te nemen. Hij vroeg zich bijvoorbeeld af:
<BR>--"Als twee mensen die dicht bij elkaar leven in dezelfde '<I>environment</I>' van voorlichting en reklame tot hetzelfde besluit komen, is dat omdat ze hetzelfde reageren op die informatie? Of omdat ze elkaar na&auml;pen?"
<BR>Dat blijkt een wereld van verschil uit te maken. Hij doorkruiste daarmee de heersende stereotypen dat het 'alleen maar' om 'de kosten' gaat, of om 'dom conservatisme'.
<BR>Ongeveer zo stelt <I>Esther Duflo</I> zich de vraag toen ze verbaasd nadacht over armoede en ontwikkelingslanden: " ... <I>why information and technology that can promote economic advancement spread less quickly in some settings than in others</I>" en zij constateert dat "... <I>the level of discrepancy between what people do and what we as economists think they should do can be pretty substantial</I>."
<I><BR>Everett Rogers</I> verbaasde zich over zijn innovatieve vader omdat die  innoverend was met electro-mechanische dingetjes, maar wilde niet weten van chemische innovaties. <I>How come?</I> 
<I><BR>Esther Duflo</I> ziet dat de "<I>one-size-fits-all approaches to development</I>" w&egrave;l werkt in het ene geval, en niet in het andere. Zij gaat kijken het 'waarom precies' de <I>software-boom</I> in India, of het 'waarom precies' van het scholenproject in Indonesi&euml;. Waarom w&egrave;l in deze <I>setting</I>?
<I><BR>Everett Rogers</I> gaf om de paar jaar een 'herziene uitgave' van zijn boek uit. Dat was een 'eufemisme'. Hij was blijven dóórdenken --en vooral dóórkijken-- en kwam tot steeds nieuwe inzichten. Zijn 'herziene uitgaven' waren n&egrave;t zo vernieuwend als zijn eerste boek.
<BR>Intussen werd zijn terminologie wereldwijd gebruikt door '<I>marketeers</I>' die alleen ge&iuml;nteresseerd waren in 'volproppen van de consument', en de betekenis '<I>innovator</I>' en '<I>early adopter</I>' verloederden tot nietszeggende borreltafel-kretologie. Laten we hopen dat de benadering van <I>Esther Duflo</I> zo fris blijft als ze nu is. Dan zal het werken.<FONT FACE="Trebuchet MS" SIZE=1><BR>_______________________________
<BR>Interview met Esther Duflo in Finance and Development, September 2003. [Quaterly van International Monetery Fund] http://www.imf.org/external/pubs/ft/fandd/2003/09/pdf/people.pdf. Zie ook bronnen van gisteren.
<BR>Everett Rogers, http://en.wikipedia.org/wiki/Everett_Rogers
<BR>Inaugurele Rede http://www.van-eijk.net/~gerard/biblio/farewell/inaugura.htm</FONT>
<BR><a href="dagbk104.htm#subtop">terug eerste dagboekregel</A>

<a name="15"></a>
<P><B>San Sebasti&aacute;n de La Gomera, Donderdag 15 Januari 2009</B>
<BR>Het interview dat ik gisteren in <I>El Pa&iacute;s</I> aantrof, sloot mooi aan bij de stukjes over <I>Esther Duflo</I>. N&egrave;t als <I>Duflo</I> komt <I>Indermit S. Gill</I> als hoogbegaafde jongere naar de VS om daar snel de toppen van de academische Olympus te bereiken. Uit <I>India</I>. 20 jaar eerder.
<BR>Hij doceert Ondernemingseconomie aan <I>New York University</I>, maar als snel ontdekt hij  dat "... <I>aquello no me produc&iacute;a ninguna satisfacci&oacute;n porque era ense&ntilde;ar a ni&ntilde;os ricos a ser a&uacute;n m&aacute;s ricos. Y yo lo que quer&iacute;a era ense&ntilde;ar a los pobres a ser menos pobres</I>" [maar dat was niet bevredigend, want ik leerde rijke kinderen om n&ograve;g rijker te worden. Ik wilde arme mensen leren minder arm te worden.]
<BR>Hij critiseert de economen die mooie recepten hebben voor 'wat en hoe', maar het 'waar' uit het oog verliezen. Met die 'universele' recepten is er géén verklaring waarom China en India honderden miljoenen mensen uit de armoede tilden, of waarom Rusland toch in elkaar zakte. Ook niet waarom Bosnia, Herzegovina en Mozambique hun oorlogsravages te boven kwamen, of waarom Thailand, Turkije en Argentini&euml; in financi&euml;le crises terechtkwamen. Toch volgden ze hetzelfde 'recept'.
<BR>Dat zijn dezelfde vragen waar <I>Esther Duflo </I>zich mee bezighoudt. Zoekend op het internet vond ik het begin van die '<I>story</I>'. 
<BR>Het IMF heeft de laatste jaren een gewetensonderzoek gestart over de 'w&egrave;rkelijke' effecten van hun werk in de jaren '90. In Maart 2006 verschijnt er een artikel van een aantal lands- en regiodirecteuren onder de titel "<I>Rethinking Growth</I>". In April 2005 verschijnt er een boek van <I>Gill</I> onder de titel: "<I>At the Frontlines of Development: Reflections from the World Bank (Lessons from Experience)</I>" met als onderliggende vraag:
<BR>--"<I>Why do some developing countries grow their way out of poverty, while others remain poor?</I>"
<BR>Kortom, 'pure economen' denken dat hun universele recepten 'overal' werken. Het 'waar' wordt overgeslagen. 
<BR>Ik moet hierbij denken aan de tijd dat ik mij met Kleinschalig Ondernemen en Kleinschalige Marketing bemoeide. 'De Economie' en 'De Marketing' keken lacherig toe. Maar pas toen enkele brillante jonge economen de wetmatigheden van 'buurt- en stadseconomie' ontdekten, werd dat anders. Toen óók waren de economen in hun ivoren torens 'vergeten' dat hun klassieke veronderstelling '<I>ceteris paribus</I>' [het overige blijft onveranderd] tot verkeerde conclusies leidt. Toen al. Nu wéér!
<FONT FACE="Trebuchet MS" SIZE=1><BR>______________________
<BR>JAVIER DEL PINO, ENTREVISTA: ALMUERZO CON... INDERMIT S. GILL, "Espa&ntilde;a tiene suerte de estar donde est&aacute; en el mapa", El Pa&iacute;s, 14/01/2009, http://www.elpais.com/articulo/ultima/Espana/tiene/suerte/estar/mapa/elp
<BR>epiult/20090114elpepiult_2/Tes?print=1
<BR>Roberto Zagha, Gobind Nankani, and Indermit Gill, Rethinking Growth,  March 2006, Volume 43, Number 1
<BR>http://www.imf.org/external/pubs/ft/fandd/2006/03/zagha.htm
<BR>At the Frontlines of Development: Reflections from the World Bank  (Lessons from Experience), World Bank Publications (April 2005)  ISBN-10: 0821360418  ISBN-13: 978-0821360415</FONT>
<BR><a href="dagbk104.htm#subtop">terug eerste dagboekregel</A>

<a name="16"></a>
<P><B>San Sebasti&aacute;n de La Gomera, Vrijdag 16 Januari 2009</B>
<BR>Gisteravond heb ik onverwacht van '<I>Cultuur</I>' genoten. Dat is hier schaars, en altijd onverwacht, want alleen insiders schijnen het te weten. <I>Margareta</I> belde mij gistermiddag op. De aanplakbiljetjes waren weer eens 'vertraagd'. We gingen samen erheen.
<BR>Het was het koor van het <I>Mariinsky Theater</I> uit <I>St Petersburg </I>--althans de kleine helft daarvan als ik de foto's vergelijk met wat ik zag.
<BR>Dertien vrouwen en veertien mannen. Het was prachtig! Het waren bijna allemaal populaire volksliedjes. Veel van de koorleden traden op als solist of voorzinger. Naar de teksten moesten we natuurlijk raden, maar de Spaanse titels gaven wel enige aanwijzing. (100 woorden)
<BR><a href="dagbk104.htm#subtop">terug eerste dagboekregel</A>

<a name="17"></a>
<P><B>San Sebasti&aacute;n de La Gomera, Zaterdag 17 Januari 2009</B>
<BR>De kogel is door de kerk! Tot op het laatste moment twijfelde ik of ik het vertrek een paar dagen --of een week-- zou uitstellen. [<FONT FACE="Trebuchet MS" SIZE=1>'Want ik heb nog zoveel de doen' klaagde hij.</FONT>] Maar ik heb mij voor het blok gezet. Zaterdag, 24, vlieg ik van <I>Tenerife</I> Noord via <I>Madrid</I> en <I>Londen</I> naar <I>Kaapstad</I>. De reis begint Vrijdagavond, want 's&nbsp;morgens haal ik het niet. Terug over drie maanden.
<BR>Ziezo, en nu aan de slag. De NLse Nieuwjaarsbrieven zijn de deur uit. De Spaanse nog niet. Die zijn nieteens geschreven. Maar ik ben vol goede moed. [<FONT FACE="Trebuchet MS" SIZE=1>'Of was het &ograve;vermoed?', zei zijn inwendig stemmetje.</FONT>].
<BR>--"Wat is w&egrave;rkelijk essenti&euml;el?", was de juiste wedervraag. Dat gaf rust.
<BR>Bij al die klussen die mij de laatste tijd achtervolgen met '<B>urgent! urgent!</B>' zijn er vast wel een paar die drie maanden kunnen wachten. [<FONT FACE="Trebuchet MS" SIZE=1>'Of doodbloeden', zei het inwendige stemmetje verheugd.</FONT>] Ik denk aan <I>Covey</I> met zijn schema urgent/niet-urgent en belangrijk/onbelangrijk. Inderdaad, ik het teveel het urgente laten domineren boven het belangrijke.
<BR>W&egrave;rkelijk essenti&euml;el is dat ik definitief mijn nieuwe laptop compleet installeer, en in gebruik neem. [<FONT FACE="Trebuchet MS" SIZE=1>Maar ja, daar zit Linux op. En die lessen en oefeningen heb ik verwaarloosd.</FONT>] .... Regelmatig zou ik Linux oefenen en onder de knie krijgen. Maar het is bij enkele aanzetten gebleven. 
<BR>--"Snik, snik".
<BR>De rest zijn 'klussen van lagere orde'. Laat ik het bij die geruststellende gedachte houden. [<FONT FACE="Trebuchet MS" SIZE=1>'Maar het zijn er wel héél véél', klaagde hij.</FONT>]
<BR>--"Laat ik daar om te beginnen eens een lijst van maken", is het juiste antwoord.
<BR>Ik heb ook nog wat speling in mijn lees- en schrijfverlangens. En eventueel ook in 'mijn dagelijkse stukje'. Daar steek ik iedere dag een vast aantal 'prioriteitsuren' in, net als in 'lichaamsbeweging'. Dat moet dóórgaan. Daar komt mijn vitaliteit en mijn energie vandaan. Zuinig op zijn!! "<I>Don't touch it. It works!</I>"
<BR>Dus wat doe ik? Onmiddellijk overschakelen op de nieuwe laptop, en mijn <I>Linux</I> goeroe opbellen voor de openstaande vragen en een afspraak. 
<BR>D&agrave;n een lijst maken van alle klussen van lagere orde. 
<BR>Aan de slag!!
<BR><a href="dagbk104.htm#subtop">terug eerste dagboekregel</A>

<a name="18"></a>
<P><B>San Sebasti&aacute;n de La Gomera, Zondag 18 Januari 2009</B>
<BR>Ziezo, nu werk ik vanaf de laptop [laptopje!, 22x17cm] die ik mee zal nemen
op reis. Ik had 'm al gedeeltelijk in Oktober ingericht, maar verder
had ik 'geen tijd' voor afwerking. De belangrijkste reden is echter
dat ik met dit ding niet op het internet kan komen vanuit mijn huis,
want ik heb slechts een telefoonmodem. Deze machine [<I>ASUS EeePC</I>
met <I>WindowsXP</I>] is daarvoor kennelijk 'te modern'.
<BR>Dat houdt in dat ik w&egrave;l mijn hele website op deze machine in orde
kan maken, maar dat ik voor het opladen met een USB-sleutel naar de
andere machine moet. Dat is nogal omslachtig, maar het is niet anders
dan wat voor mij op reis 'normaal' is. Internetaansluiting --in het
soort hotelkamers waar ik leef-- is zeldzaam. 'Normaal' is dat ik met
mijn USB-sleutel naar een I-caf&eacute; ga. Natuurlijk, als ik een
I-caf&eacute; aantref waar ik mijn computer rechtstreeks op het
internet kan aansluiten ... mooi meegenomen!!
<BR>Het is w&egrave;l noodzakelijk dat ik van tijd-tot-tijd het apparat
rechtstreeks op het Internet aansluit, voor <I>downloads</I>
en <I>updates. </I>Ik moet <I>sowieso</I> naar een I-caf&eacute; als 'lieve vrienden' veel te dikke foto's en
andere 'leuke' bijlagen [onaangekondigd!] per e-mail sturen.
<BR>Het zij zo. "Sedentaire breedbandbezitters", noem ik ... ze met enige naijver ;-). 
<BR>Voor het reizende <I>cyber</I>-klootjesvolk zijn er slechts schijnoplossingen. De
veelgeroemde '<I>superconnectivity</I>' werkt alleen in dichtbebouwde
gebieden, en/of als je met je 'satelliet'-laptop ongeveer iedere dag
naar je thuiscomputer terugkomt. <I>El Pa&iacute;s</I> van gisteren
meldde trots dat het aantal huishoudens aangesloten op breedband
razendsnel is gestegen tot  44,6 %, en totaal op het Internet
[inclusief breedband] tot 51,0%. Maar het bijgevoegde kaartje --van
Spanje--  laat zien dat het geografisch 'nogal scheef' zit.  
<BR>Met de reiscomputer zit het dus wel snor. Ik heb de komende dagen nog om de puntjes op de i's
te zetten, zodat de overheveling compleet is, en om te wennen aan de
eigenaardigheden van deze machine.
<BR>Het grotere probleem is mijn ambitie --van deze zomer-- met de andere <I>ASUS EeePC,</I> die
met <I>Linux</I>. Mijn leerproces daarmee is de laatste maanden z&oacute;
achtergebleven dat ik het niet aandurf daarmee op reis te gaan.
Tenminste niet als enige computer. En d&aacute;&aacute;r zit mijn
noodoplossing: Ik neem ze allebei mee. Samen zijn ze ternauwernood
zwaarder dan de 'oude' <I>VAIO PCG-TR2MP</I>. Dat was een 'tussenmaatje', iets kleiner dan een A-viertje. Die had ik in 2006 al
vervangen door de lief-kleine <I>Libretto</I> van <I>Toshiba</I>,
maar die werd in 2007 gestolen, met koffer en al. Daar zaten ook de
<I>back-ups</I> in, want ik rekende meer op een <I>break down</I> van
de harde schijf dan op diefstal. Dat was h&eacute;&eacute;l vervelend
;-(. Dat was de tweede diefstal van mijn reiscomputer. De eerste
keer, &oacute;&oacute;k een <I>Libretto</I>, was in <I>Upington</I>,
in 2004, &oacute;&oacute;k een stadje in de <I>Kalahari</I>. Dat is
niet zover van <I>Kuruman</I>, waar ik nu naar toe ga. Misschien niet
gek om daarom twee computers bij me te hebben. ;-)
<BR>En nu de klussen van lagere orde, zoals ik die gisteren noemde. Ik heb de hele lijst
daarvan nog nieteens gereed. Aan de slag dus!!
<BR><a href="dagbk104.htm#subtop">terug eerste dagboekregel</A>

<a name="19"></a>
<P><B>San Sebasti&aacute;n de La Gomera, Maandag 19 Januari 2009</B>
<BR>De rechters willen staken hier in Spanje. Er is iets overgekookt, het doet er niet zo toe wat, maar alle oude wrevels komen naar boven. Lage salarissen, slechte huisvesting enz.
<BR>Maar nu? Tegen wie? Is de staat de 'werkgever' van de rechterlijke macht zoals een scheepswerf van dokwerkers? 
<BR>Nee, zegt een van de geconsulteerde hoogleraren constitutioneel recht. De rechterlijke macht is een deel van De Staat zelf, van de "<I>Trias Politica</I>". Staken zou niet minder zijn dan een staatsgreep.
<BR>Z&egrave;lf zeggen ze dat het een 'fundamenteel recht'  is. Je zou het aan de rechter moeten voorleggen.
<BR>Maar ja... die staken. (100 woorden)
<BR><a href="dagbk104.htm#subtop">terug eerste dagboekregel</A>

<a name="20"></a>
<P><B>San Sebasti&aacute;n de La Gomera, Dinsdag 20 Januari 2009, Gabriela jarig! </B>
<BR>Een paar dagen geleden lamenteerde ik dat ik mezelf in het onheil had gestort door, tegen
beter weten, het 'urgente' te laten prevaleren boven het
'belangrijke'. <I>Stephen Covey</I> had er al voor gewaarschuwd. 
<BR>Maar <I>Covey</I>'s theorie is vals. Hij hanteert de <I>truc</I> van de marktkoopman die
ons wil doen geloven dat we slechts de keuze hebben tussen de twee
dingen die hij in zijn hand heeft. &quot;Ge&iuml;nduceerde
begripsvernauwing&quot; heet dat elders. Het is het belangrijkste
wapen van '<I>storytelling</I>', en van mensen die je iets op de mouw
willen spelden. Filosofen noemen het de <I>truc</I> van 'de
uitgesloten derde'.
<BR>Er bestaat op z'n minst nog &eacute;&eacute;n andere groep verleidingen die buiten <I>Covey</I>'s gezichtsveld valt. Iedere doorgewinterde AD(H)D-er kent die. De
wereld bestaat gelukkig niet alleen uit 'urgente' en 'belangrijke'
zaken --en de tegendelen daarvan. Dat zou uiterst saai zijn. Een
wereld van <I>self-propelled robots </I>zou
het worden .... Bijvoorbeeld.
<BR>Nee, gelukkig is er nog de categorie 'leuk en onbelangrijk' of 'interessant en onbelangrijk'.
Die geeft het leven kleur. Bovendien leidt die tot nieuwe
uitvindingen. Daar heeft <I>Covey</I> niet aan gedacht. Hij wil
van-te-voren weten of iets 'belangrijk' is.  Dat is natuurlijk h&eacute;&eacute;l
'efficient', maar illusoor.  
<BR>[&quot;Luiheid leidt tot nieuwe uitvindingen&quot;, zei mijn favoriete schoolmeester ooit, en
ik ben hem eeuwig dankbaar.]
<BR>Daarom 'lijdt' een persoon met <I>Attention Deficit Disorder</I> niet zo erg, ook al wil die wel
eens lamenteren. W&egrave;rkelijk beklagenswaardig is de andere helft
van de wereld, de mensen met TSDS, het <I>Task Switching Disorder
Syndrome</I>. Als een trein gaan die op hun 'doel' af. Ze kijken &ograve;p
noch &ograve;m. Stel je voor dat <I>Covey</I> gelijk zou hebben. H&eacute;&eacute;l saai.
<BR>Maar ja, ik zit nu wel met de gebakken peren. Over drie dagen moet 'alles' klaar zijn. <I>Covey</I>
is echter de 'profeet-van-de-wijsheden-achteraf'. 
<BR>Mijn oude schoolmeester blijft mijn favoriet. Levensenergie komt van nieuwgierigheid, niet van <I>Stephen Covey</I>.
<BR><a href="dagbk104.htm#subtop">terug eerste dagboekregel</A>

<a name="21"></a>
<P><B>San Sebasti&aacute;n de La Gomera, Woensdag 21 Januari 2009</B>
<BR>Toen <I>Ghislaine</I> hier was de vorige week, had ze als onderweglectuur
wat NLse tijdschriften meegenomen, zoals <I>De Tijd, Haagse Post</I>
en <I>Vrij Nederland</I>. Roemruchte namen uit een ver verleden. Ik
lees ze niet meer sinds ik 15 jaar geleden NL voorgoed heb verlaten.
Deels op practische reden [verkrijgbaarheid], maar vooral om mijn
wereldburger-ideaal [een beetje] te realiseren: Mijn '<I>knowledge
base</I>' moet &egrave;cht wereldwijd zijn, en niet die 'schijnbare
wereldwijdheid' die de NLse journalisten ervan bakken, 'gefilterd
door NLse kijkcijfers'. Of het nu gaat om de grote wereldkranten, die
ik via het internet lees, of om de lokale kranten en krantjes van de
geografische plek waar ik ben. Dat moest mijn '<I>knowledge base</I>'
worden.
<BR>En zo komt NLs leesvoer ook wel eens aan de beurt. Er rust geen taboe op.
Ik bladerde daarom door HP/De Tijd en VN. Een walm van provincialisme
van de allergeborneerdste soort sloeg mij in het gezicht. Met de
prachtigste foto's en de geraffineerdste interview-presentaties
werden lokale politici en andere publieke goden bewierookt. Wat een
afgang voor deze roemruchte bladen! Het lijkt <I>Priv&eacute;</I>
[van toen] wel. Godweet wat <I>Priv&eacute;</I> [van nu] te melden
heeft. Ik zag een foto van <I>Geert Wilders</I> zo ongeveer poserend
als De Dokwerker van Andriessen. Wat wil hij? Zich indentificeren met
de Februaristaking? Is 'anti-bezetter' nu 'racisme' geworden?
<BR>Maar ik zette door. Zoals overal in lokale krantjes, zelfs tot in de
uithoeken van <I>Venezuela, Chili, Australia</I> of --binnenkort
weer-- <I>Zuid Afrika</I>, moet je even volhouden --doorzetten-- om
de 'korreltjes kwaliteit' te vinden.
<BR>Zo vond ik in VN een zeer lezenswaardige beschouwing van <I>Marjolein
Februari</I> onder de titel 'Roddelen Over De Burger' en als bovenkop
'Onbetrouwbare Instituties' met een interessante gedachtegang. Zij
ziet hoe de NLse overheid bezig is  om 'de burger' wat meer
tolerantie bij te brengen. O.a. met publiciteitscampagnes. 'De
burger' zou wat meer vertrouwen moeten hebben in de regering en diens
vertegenwoordigers. Maar dan wijst <I>Februari</I> op de
<I>Priv&eacute;</I>-achtige benadering van 'de politici'. &quot;Het
zijn v&oacute;&oacute;r alles 'gewone mensen'&quot;, trachten die
bewierokingen uit te spreken. Inderdaad, met prachtige foto's, slimme
interviews, en een forse dosis '<I>storytelling</I>'. Maar verder
gaan deze politici met elkaar om als dokwerkers in havenkroegen:
Vechten, beledigen, mannetjesputterij en meer van dat fraais. Geen
wonder, zegt <I>Februari</I>, dat 'de burger' het laat afweten.
<BR>Dat soort politici doet mij denken aan de rechters hier in Spanje waar ik
Maandag over schreef. Zij denken dat ze dokwerkers zijn die hun
ongenoegen op de tafel van 'de baas' kunnen leggen. Waar het echter
op aankomt --en dat begint hier in Spanje nu  door te breken-- is dat
'de politiek' en 'de regering' het heft opnieuw z&egrave;lf in handen
nemen; en zijn eigen verantwoordelijkheid weer oppakt. Iedere
ambtenaar in zijn rol als functionaris --ongeacht zijn priv&eacute;leven
en -opinies-- en als Instituut. 
<BR>Het gaat niet om de [onterecht] wantrouwige 'burger', maar om de
betrouwbaarheid van de '<I>Trias Politica</I>'. Dat kun je niet
[blijvend] maskeren met sociaal-psychologische analyses,
publiciteitscampagnes, en '<I>storytelling</I>'.
<BR>Een goed artikel dus. Helaas niet op het internet. H&eacute;&eacute;l
provinciaal.
<BR><a href="dagbk104.htm#subtop">terug eerste dagboekregel</A>

<a name="22"></A>
<P><B>San Sebasti&aacute;n de La Gomera, Donderdag 22 Januari 2009</B>
<BR>Toen ik pas op <I>La
Gomera</I> woonde, ruim 12 jaar geleden, was het nog betrekkelijk
nieuw dat er iedere dag een bootverbinding was met <I>Tenerife</I>:
E&eacute;n 's morgens, en &eacute;&eacute;n 's avonds. Daarv&oacute;&oacute;r
was het om de andere dag of twee keer per week. Geleidelijk kwam de
luxe van een boot midden op de dag --later zelfs twee.
<BR>Dat waren de diensten van
<I>Fred Olsen</I>, de bijna-monopolist. Daarnaast zorgde van oudsher
het staatsbedrijf <I>Mediterranea</I> --later geprivatiseerd als
<I>Armas</I>-- voor een minimum verbinding; ook met onze kleinere
buureilanden <I>La Palma</I> en <I>El Hierro</I>, waarvoor <I>Fred
Olsen</I> toen 'geen interesse' had.
<BR>De laatste jaren kwam daar
een verbinding bij met kleinere boten die niet alleen naar   <I>Tenerife</I>
ging, maar d&oacute;&oacute;rvoer naar onze kustplaatsen <I>Santiago</I>
en <I>Valle Gran Rey</I> in tien resp. twintig minuten. Dat was
particulier initiatief met gedeeltelijke overheidssubsidie. Het was de zeer populaire <I>Garagonay</I>. Het werd een luxueuze verbetering
van de busverbinding die er meer dan veertig minuten over doet naar
<I>Santiago</I> en meer dan een uur naar <I>Valle Gran Rey</I>!
<BR>Na wat
pioniermoeilijkheden werd het een soepele verbinding van drie keer
per dag die vooral bij de eilanders heel populair was als verbinding
tussen de kustplaatsen. Overland moet je daar enorme omwegen voor
maken.
<BR>Maar <I>Fred Olsen</I>,
die zich nooit iets gelegen had laten liggen aan die verbinding naar
en tussen die andere kustplaatsen, voerde langdurig een hardnekkig
proces wegens 'concurrentievervalsing' [wegens die subsidie]. Dat
lukte in November, en opeens was het uit met die luxe. G&eacute;&eacute;n
overzee-verbindingen meer tussen <I>San Sebasti&aacute;n</I>,
<I>Santiago</I> en <I>Valle Gran Rey</I>, en een kwart minder
verbindingen naar <I>Tenerife</I>.
<BR>Half December voer --tot
overmaat van ramp-- een van de grote boten waarmee <I>Fred Olsen</I>
tussen <I>La Gomera</I> en <I>Tenerife</I> vaart op de kustrotsen.
Resultaat: Grote averij. De boot ligt voorlopig nog enkele weken in
dok op <I>Gran Canarias</I>. Dat was n&ograve;g eens een halvering
van de diensten. En dat met de toeristische hoogtijdagen.
<BR>Maar er komt verandering.
De Eilandraad heeft een openbare inschrijving geopend voor een
concessie voor de overzee-verbinding tussen de kustplaatsen met
d&oacute;&oacute;rverbinding naar <I>Tenerife</I>. De <I>Garagonay</I>-groep
doet mee, en ook <I>Fred Olsen</I> en <I>Armas</I>. Ik ben benieuwd
wat daar uitrolt. Als ik in Mei terugkom, is de dikke boot van <I>Fred
Olsen</I> vast wel weer uit dok, en hebben we misschien een 'Nieuwe
<I>Garagonay</I>' tussen de kustplaatsen. Wie weet?
<BR><a href="dagbk104.htm#subtop">terug eerste dagboekregel</A>

<a name="23"></A>
<P><B>San Sebasti&aacute;n de La Gomera, Vrijdag 23 Januari 2009, vertrekdag</B>
<BR>Vanmiddag begint mijn reis
met de boot naar <I>Tenerife</I>. Morgen verder via <I>Madrid</I> en
<I>London</I> naar Kaapstad. Daar staat Zondag tegen de middag een
huurauto klaar om naar <I>Yzerfontein</I> te rijden; een dorpje aan
de Westkust. Een uurtje rijden. Bij mijn eerste reis naar
Zuid-Afrika, in 2000, heb ik daar enkele maanden doorgebracht. Dit
wordt de vierde reis. Nu, net als de andere keren, blijf ik er een
paar dagen bij kennissen om te 'acclimatiseren' en om detailplannen
te maken. Daarna wil ik naar de Noordkaap, voorbij <I>Upington</I>
waar ik de vorige keer was, naar <I>Kuruman</I>, een stadje aan de
Botswaanse grens, dat ik alleen van 'horen zeggen' ken. Ik ben
benieuwd.
<BR>Ik heb gisteren 'alles'
van mijn oude naar mijn nieuwe computer overgeheveld. Met deze <I>Asus
EeePC</I> heb ik g&eacute;&eacute;n telefoonmodem meer; alleen
netwerkkabel of <I>WiFi</I>. Het voelt alsof de navelstreng is
d&oacute;&oacute;rgesneden. Ik heb hier geen 'breedband'. Dat maakt
&oacute;&oacute;k de reis wat avontuurlijker. Als ik mijn computer
niet rechtstreeks kan aansluiten, moet ik met mijn USB-sleutel erheen
via een I-caf&eacute; --of een bevriende computer-- om mijn website
op te laden, of om mee te nemen wat ik <I>off-line</I> wil
bestuderen. De eventuele telefoon van de hotelkamer helpt mij niet
meer. 
<BR>Het andere 'avontuur' is
dat ik nog een tweede computer bij mij heb. O&oacute;k zo'n kleine
<I>Asus EeePC</I>. Maar die is uitgerust met <I>Linux</I>. Dat was
het ideaal dat ik deze zomer formuleerde: H&eacute;lemaal los van
<I>Windows</I>. All&eacute;&eacute;n met <I>Linux</I>. 
<BR>Maar ik ben nog niet
volleerd genoeg, en er zijn wat onopgeloste problemen. Hoe kan ik
--bijvoorbeeld-- mijn prachtige <I>Van Dale</I> Vertaalwoordenboeken
meenemen? Het schijnt te kunnen via <I>Wine</I>, een hulpprogramma
waarmee je <I>Windows</I>-georienteerde software op <I>Linux</I> kunt
draaien. Maar de helpdesk van <I>Van Dale</I> gaf geen uitsluitsel,
en ben nog te onervaren om het te proberen. En zo zijn er nog een
paar.
<BR>De uitdaging is om terug
te gaan naar de 'transparantie' van v&oacute;&oacute;r Windows. Ik
heb daar nog een stuk van meegemaakt, toen het Internet nog een
exclusieve zaak was van universiteiten onderling, met &quot;e-mail&quot;
is de marge van de grote stromen gegevens voor research. Een beetje
nostalgie dus, maar onmiskenbaar practisch. 
<BR>De laatste weken heb ik
een paar intensieve leersessies gehad met <I>Alberto</I>, een
<I>Linux</I>-goeroe die ik via <I>Ignacio</I> leerde kennen. Ik
overleg met hem hebben we de <I>Ubuntu</I>-variant van <I>Linux</I>
op mijn computer gezet. Dat is een variant van Zuid-Afrikaanse
herkomst die daar erg populair is. Misschien dat ik daar een
<I>Ubuntu</I>-goeroe kan vinden voor mijn verdere 'studie'. Dat is de
gok.
<BR>Zoals gewoonlijk --als ik
'<I>en route'</I> ben-- zal ik handgeschreven stukjes maken die ik
later --of misschien wel onderweg op een vliegveld-- zal publiceren.
Reken maar w&egrave;l op een paar dagen 'radiostilte'.
<BR><a href="dagbk104.htm#subtop">terug eerste dagboekregel</A>

<a name="24"></A>
<P><B>La Laguna, Tenerife, Hotel Aguere, Zaterdag 24 Januari 2009</B>
<BR>Ziezo, het eerste brok van de reis zit er op. Gisteravond bracht <I>Ignacio</I> mij naar de boot van vijf uur. Ruim op tijd zodat we nog wat konden babbelen in het caf&eacute; van het havengebouw. <BR>'s Morgens had ik afscheid genomen van <I>Margareta</I>, want die moest gistermiddag zelf op reis.
<BR>Om acht uur was ik in het hotel. Alles ging goed, behalve dat het steeds kouder werd. Dat kon ik nou net niet hebben, na de koude dagen van de voorbije week. Gisteren was overigens de eerste dag dat het weer ietsje beter werd. Maar het is de hoogste tijd om te vertrekken; om naar warmere oorden te gaan. Vannacht moest ik alles op alles zetten om weer warm te worden. Het hotel heeft geen verwarming. Maar het is gelukt. Ook de WiFi verbinding is gelukt. Gisteravond was die '<I>en panne</I>'. Ik zit nu in het internetkamertje. Alleen daar is WiFi --of kabel als je wil. 
<BR>Wegens de kou moest ik zo lang mogelijk in bed blijven. Eenmaal warm, moest ik die 'weelde' zorgvuldig handhaven. Ik heb alle truien en ondergoed aan mijn lijf. Ik ben net zo'n <I>Michelin</I>-mannetje. Straks neem ik een taxi naar het vliegveld. Ik hoef er pas om half tien te zijn.
<BR><B>Terug bij af. Hotel Aguere, Zaterdagmiddag half vier.</B>
<BR>Tegen de tijd dat we op het begin van het instappen rekenden, kwam het bericht dat de vlucht voor onbepaalde tijd was uitgesteld. Na meer dan een uur wachten kwam het bericht: 'Vlucht afgelast' wegens zware mist. 
<BR>Intussen zagen we een vliegtuig vertrekken. Hoezo? Het vliegtuig waarmee wij naar <I>Madrid</I> hadden moeten gaan, had, wegens de mist --die daarv&oacute;&oacute;r inderdaad veel dichter was-- niet kunnen landen, en was geleid naar <I>Tenerife</I> Zuid. We konden onze koffers terugkrijgen op Band 2 in de aankomsthal. Einde info.
<BR>Balen!! want <I>Tenerife</I> Zuid zou minstens anderhalf uur duren als er onmiddellijk een bus zou zijn. De volgende vlucht naar <I>Madrid</I> was van <I>Air Europa</I>, maar die was vol. Die van half zes van <I>Iberia</I> had misschien plaats, maar niet voor iedereen.
<BR>Toen die berichten eindelijk waren doorgesijpeld, zag ik die bui al hangen: Een late aankomst in <I>Madrid</I>, met al of niet een snelle d&oacute;&oacute;rverbinding naar <I>London</I>, en met wie-weet-wat-voor verbinding naar <I>Cape Town</I>. Dat zou de reis fors verzwaren, met dubieuze tijdwinst.
<BR>Toen kreeg ik het idee om gewoon terug te gaan naar het hotel, rustig te eten, nog eens goed te slapen, en morgen verder te reizen. Met de kou van vannacht had ik bepaald niet goed geslapen. Dat kon!! Snel was ik omgeboekt.
<BR>Dus nu ben ik 'terug bij af'. 
<BR>Ik heb al een korte siesta gehad. Ik zit in het internetkamertje te typen.
<BR><a href="dagbk104.htm#subtop">terug eerste dagboekregel</A>

<a name="25"></A>
<P><B>La Laguna, Tenerife, Hotel Aguere, Zondag 25 Januari 2009</B>
<BR>Op dit moment zou ik wakker moeten worden na een oncomfortabele slaap in
een vliegtuigstoel, en ik zou mij klaarmaken voor de landing in
<I>Kaapstad</I>. Maar zo is het niet. Ik heb de reis vierentwintig uur
uitgesteld omdat de vertraging zo grofstoffelijk zou worden dat ik
liever naar het hotel terugkeerde.
<BR>Daar heb ik rustig bij een comfortabele WiFi wat onaffe dingetjes op mijn
nieuwe computer bijgesteld, een wandeling door --helaas-- kil, mistig
en miezerig <I>La Laguna</I> gemaakt, gezellig gegeten, vroeg naar
bed gegaan, en goed uitgeslapen voor de avonturen van vandaag. De
mist is niet verdwenen. We zien wel. (100 woorden)
<BR><B>London, Heathrow, 1950 GMT, bijna vertrekklaar voor Kaapstad om 2015</B>
<BR>Ziezo, ik ben weer terug in mijn oude tijdz&ocirc;ne. In <I>Madrid</I>
hadden we natuurlijk MET; daar is het een uur later. Als we
morgenvroeg in <I>Kaapstad</I> aankomen, moet ik de klok twee uur naar voren
zetten. Dus nog een uur m&eacute;&eacute;r dan naar MET. Ik weet niet
waar die vergelijkbare z&ocirc;ne in Noord-Europa begint. In Polen
denk ik. 
<BR>[Deze <I>monologue int&eacute;rieur</I> is nodig om mezelf mentaal in
Zuid-Afrika te plaatsen; zogezegd een <I>wereldburger auto-peptalk</I>.
 Wellicht ook de lezer.]
<BR>De hele dag is vlekkeloos verlopen. Niks mist. In <I>Madrid</I> scheen de zon
volop, al zag het ernaar uit --wegens die grote plassen-- dat het
kort tevoren hard had geregend. We vertrokken daar iets te laat. Geen
zorgen! Genoeg overstaptijd op <I>Heathrow</I>! 
<BR>Ik zit dit dagboek te schrijven terwijl het instappen nog voortduurt.
Het is een heel nieuwe <I>Airbus 340-200</I>. Deze heeft heel wat
krappere stoelen dan de oudere <I>Airbus</I>-modellen waarmee ik
vanmorgen van <I>Tenerife</I> naar <I>Madrid</I>, en vanmiddag van
<I>Madrid</I> naar <I>London</I> ben gevlogen. Je krijgt inderdaad
het gevoel een soort 'schoenlepel' nodig de hebben. Mijn buurman, een
magere maar lange man, vroeg lachend toen hij aankwam: '<I>let me
squeeze in, please</I>'. Hij doorzag de situatie kennelijk met&eacute;&eacute;n.
<BR>De ruimbemeten wachttijd in <I>Tenerife</I> heb ik gebruikt om mijn
vertaling van een Spaans artikel te redigeren. Het gaat om het
artikel van <I>F&eacute;lix de Az&uacute;a</I> over zijn heel
bijzondere kijk op de kunst van de 20ste eeuw waar ik 16 december
over schreef. Ik had het laten liggen om te 'rijpen', zij het niet de
zes weken die het per saldo heeft geduurd. Ik ben er zeer tevreden
mee --ik ben er zelfs trots op. Ik zal het tzt op deze site zetten,
maar nieuwsgierige liefhebbers stuur ik het met&eacute;&eacute;n.
Laat het even weten.
<BR>Voor onderweg heb ik in Madrid de <I>Newsweek</I> gekocht. Een aantal
(cultuur)-sociologen speculeren op de veranderingen die de VS met de
komst <I>Obama</I> zal ondergaan. Daarnaast had ik als leesvoer nog
<I>Babelia</I>, de literaire bijlage van <I>El Pa&iacute;s</I>  van
Zaterdag. Het ziet er niet naar uit dat ik mij zal vervelen.
<BR><B>Laatste berichten nu we taxi&euml;n:</B> 
<BR>De reis zal 12 uur en 10 minuten duren, de afstand is 9650 km [dat is
bijna een kwart van de omtrek van de aarde, zei de wereldburger.]
<BR>Eigen waarneming van het NU: Het regen hard op <I>Heathrow</I>.
<BR><B>Ruim een uur later</B>  
<BR>Ik moet ophouden met lezen. De avondmaaltijd wordt opgediend. 
<BR><a href="dagbk104.htm#subtop">terug eerste dagboekregel</A>

<a name="26"></A>
<P><B>Yzerfontein, Zuid-Afrika, Gastenhuis Kaijaiki, Maandag 26 Januari 2009</B>
<BR>Tegen twee uur was ik in <I>Yzerfontein</I>.
Zonder koffer. Helaas. Morgen zullen ze bellen als ...... Het kan in
<I>Tenerife, Madrid, London</I>
of 'elders' liggen. Het wordt opgespoord. Totnutoe is het steeds goed
gegaan, maar ik ben pas gerust als ik mijn vertrouwde koffertje weer
kan omhelzen. 
<BR>Met de huurauto is ook goed afgelopen. Ze moesten een nieuw contract
maken wegens die drie maanden. De 'zenuwen' over die 'verloren'
koffer, het wennen aan links verkeer, en het zoeken van de juiste weg
[een kleine onopvallende weg naast de grote hoofdaders die naar het
Noorden gaan] eisten vervolgens alle energie van dit half-uitgeslapen
persoontje. Toen ik dichter bij <I>Yzerfontein</I>
kwam, en ik allerlei terreindetails weer herkende, voelde ik mij snel
'ontzenuwen'. Met een si&euml;sta heb ik de <I>sch&acirc;</I>
proberen in te halen, maar dat zal nog wel even duren. Ik ben
door-en-door moe. Ik blijf hier sowieso een paar dagen.
<BR>Het gastenhuis heeft een Internet verbinding voor eigen gebruik. Ze
hebben vaak moeilijkheden gehad, en wegens die onzekerheid was hun
toestemming bepaald niet volmondig. 'Eventjes' mocht wel. We zullen
zien. Hieronder volgen de aantekeningen die ik onderweg heb gemaakt.
<BR><B>Ergens boven Namibi&euml;, 0800 ZAse tijd</B>
<BR>Het is nog ruim twee uur vliegen tot <I>Kaapstad</I>.
Gisteravond na de avondmaaltijd, zaten we boven de Canarische
Eilanden. Dat is bijna halverwege Kaapstad. De 'omweg' van Zondag was
zogezegd ingehaald. Kortere verbingingen, via <I>Dakar</I>
of zo, zijn er niet. Je moet dus terug naar 'de hoofdstad' van dit
koloniale imperium om naar een ander deel te gaan. Ik denk dat ik
niet ver miskleun met deze associatie.
<BR>Voorzover dat hier kon --krappe stoel, steile rugleuning-- heb ik goed
geslapen. Dwz een diepe slaap van twee uur of meer, en verder
gedisciplineerd dommelen. Zoals gebruikelijk, heb ik een gangplaatsje
gekozen, dat geeft mij wat meer vrijheid om mijn benen te strekken.
Het '<I>squeezing-in</I>', en het '<I>squeezing-out</I>',
zoals mijn buurman dat zo grappig noemt, is dan een stuk eenvoudiger.
<BR>Ik ben benieuwd of het straks klopt met de huurauto die ik per internet
heb gereseerveerd. Volgens de website kon ik maar voor &eacute;&eacute;n
maand reserveren. Toen ik Zaterdag moest bellen voor die 24 uur
verschuiving, heb ik daar tevens naar gevraagd, maar het antwoord was
niet duidelijk. 
<BR>--"Moet ik nu iedere maand terugkomen naar <I>Kaapstad</I>
of niet??" 
<BR>Anders moet ik maar een andere verhuurder zoeken.
<BR>Iedereen is intussen wakker, en wacht ongeduldig op het ontbijt. Ik begin er
ook genoeg van te krijgen. Ik ben al op reis vanaf Vrijdag. Niet al
die tijd onder de gebruikelijke 'barre omstandigheden', maar toch. Ik
vind het welletjes. Ik ben een heel '<I>long weekend</I>' onderweg. Ik
hoop dat ik straks voldoende fit ben voor de autorit van ongeveer een
uur naar <I>Yzerfontein</I>.
<BR><B>Lokale tijd 1010</B>
<BR>De landingsprocedures zijn begonnen. Ik projecteer mijn prioriteiten van
het komende uur. Spullen bijeenzoeken, bagage afhalen, paspoort en
visa-controle, geld uit de muur halen, auto afhalen, wegenkaart
vragen, route bestuderen, rijden!!
<BR><a href="dagbk104.htm#subtop">terug eerste dagboekregel</A>

<a name="27"></A>
<P><B>Yzerfontein, Zuid-Afrika, Gastenhuis Kaijaiki, Dinsdag 27 Januari 2009</B>
<BR>Ik heb zo'n beetje het gevoel van '<I>the day after the night before</I>', maar dan z&ograve;nder
kater. Integendeel, ik voel mij fit en uitgeslapen. Maar toen ik
wakker werd vroeg ik  mij wel af: 'Waar was ik gisteravond?' Geen
wonder! Ik was meteen in de  meest authentieke Euro-Afrika romantiek
gevallen. Hier logeert een jong Duits stel, <I>Esther</I> en <I>J&uuml;rgen</I>,
dat een heel jaar 'dwars door Afrika op de motorfiets' achter de rug
heeft. Zij bereiden zich voor op hun aanstaande terugreis.
Motorfietsen verschepen in Kaapstad, en zo. 42.000 Afrika-kilometers.
Gerekend z&ograve;nder het Euro-Azi&euml; traject vanaf Duitsland via
Bulgarije, Griekenland, Turkije, Libanon, Jordani&euml; en Egypte.
<BR>Tevens logeert hier een middelbaar Oostenrijks echtpaar met jarenlange Afrika-ervaring in de
meest afgelegen gebieden. Zo te horen met micro-projecten voor
kerkelijk ontwikkelingswerk. Beide paren hadden elkaar kortgeleden
ontmoet. Zij wisselden ervaringen uit. Een lange avond lang. En ik
luisterde ....
<BR><a href="dagbk104.htm#subtop">terug eerste dagboekregel</A>

<a name="28"></A>
<P><B>Yzerfontein, Zuid-Afrika, Gastenhuis Kaijaiki, Woensdag 28 Januari 2009</B>
<BR>Na het uitwuiven van de beide echtparen met hun Groot-Afrika verhalen, waarover ik gisteren
schreef, heb ik <I>Die Burger</I> gekocht om mij in Zuid-Afrika te
verdiepen. Om te beginnen in het geschreven Afrikaans. "<I>Ek h&ecirc;
gister Die Burger gekoop</I>", had ik moeten schrijven ipv 'ik
heb gisteren <I>Die Burger</I> gekocht' als ik het in het Afrikaans
had willen doen. 
<BR>Ik vind geschreven Afrikaans vrij goed te volgen, maar het eist concentratie. Soms moet
ik het hardop uitspreken om achter de betekenis te komen. Het is
nogal 'fonetisch' zogezegd. Maar dikwijls struikel ik over een woord
dat een totaal andere betekenis heeft dan ik verwacht. Neem het
woordje '<I>vaak</I>'. Dat betekent 'slaap'. Denk maar aan <I>Klaas
Vaak</I>. Het NLse 'vaak' heet hier '<I>dikkels</I>'. Dat begrijp je
pas als je het hardop uitspreekt.
<BR>Als je het woordje '<I>vinnig</I>' leest in verband met iemands autorijden, dan gaat dat
niet over zijn rijstijl, maar gewoon over 'snel'. Het verraderlijke
is dat het woord er wel een beetje mee te maken heeft. Dat komt vaker
voor. Opletten dus! Op die manier fris ik mijn woordkennis van de
vorige bezoeken op. 
<BR>Ik belandde in <I>Yzerfontein</I>
precies negen jaar geleden, in 2000. Ik had een week of zo in
Kaapstad doorgebracht, en wilde toen naar het Noorden voor blijvende
huisvesting. Ik had een stad op het oog die ik nooit heb bereikt,
want ik nam die ochtend --gewoon uit nieuwsgierigheid-- de afslag
naar <I>Yzerfontein</I>. Dat was toen niet meer dan een visserdorpje,
maar w&egrave;l met grootse plannen om huizen voor forenzen te
bouwen. Het stratenplan was klaar, en de lantaarnpalen stonden
overal. Enkele huizen waren al in aanbouw. Op 17 februari 2000
schreef ik nostalgisch:
<BR>--"<I>Alleen de maan als verlichting. Voor het laatst, want overal worden
lantaarnpalen geplaatst, trottoirranden gelegd en parkeerhavens
gemaakt. Het dorp verliest definitief zijn dorpse, provisorische,
karakter. Het wordt voorgoed opgestuwd in de vaart der volkeren</I>".
<BR>Z&ograve; trof ik het aan.
Ik ging naar een soort gemeentehuisje voor informatie. Echte
toeristische info was er nog niet, maar de aanwezige dame had wel een
kennis die een huisje verhuurde ..... Daar heb ik drie maanden
gewoond. De stad waar ik heen had gewild, <I>Vredenburg</I>, 75 km
verderop, moest ik vaker bezoeken omdat daar het dichtsbijzijnde
Internet was. Er was er ook een bij het postkantoor van <I>Darling</I>,
een plaatsje 25 km naar het Oosten, maar dat was vaak gesloten of <I>en
panne</I>. Later leerde ik een Engels echtpaar kennen in <I>Grotto
Bay</I>, een forensenconglomeratie aan de kust zo'n 15 km naar het
Zuiden. Hij was journalist, en hij had die verbinding voor zijn
beroep, maar ik mocht er gebruik van maken. Daar werd ik vaste
bezoeker.
<BR>Er is nog steeds geen I-caf&eacute; in <I>Yzerfontein</I>. De computer hier bij <I>Kaijaiki</I>
is niet betrouwbaar. Gisteren weigerde de USB-aansluiting
herhaaldelijk. Ik denk dat ik straks een ritje maak naar <I>Darling</I>.
Ik moet sowieso hier wat rondrijden om mijn links-verkeerervaring te
consolideren voor ik verder reis.
<BR>PS Mijn koffer is gisteravond bezorgd. Vandaag heb ik schone kleren aan. Vanmorgen heb
ik mij geschoren. De wereld ligt weer open. '<I>Die w&ecirc;reld let
weer oop</I>'.
<BR><a href="dagbk104.htm#subtop">terug eerste dagboekregel</A>

<a name="29"></A>
<P><B>Yzerfontein, Zuid-Afrika, Gastenhuis Kaijaiki, Donderdag 29 Januari 2009</B>
<BR>Gisteren heb ik een klein autotochtje door het dorp gemaakt. Ik herkende nog wel waar ik
vroegere wandelde, maar de duinen staan nu vol met huizen. Grote huizen, protserige huizen, 'kastelen' soms. Allemaal van de '<I>nouveau riche</I>'. 
<BR>Lang niet alle percelen zijn bebouwd. Ettelijke zijn nog te koop. Vooral wat verder van de
kern, zijn er m&eacute;&eacute;r lege plaatsen dan huizen. De eigenaar van <I>Kaijaiki</I> vertelde dat de laatste jaren steeds nieuwe terreinen werden klaargemaakt. Een ware wildgroei.
<BR>Maar nu is het opeens gestagneerd. Huizen in aanbouw worden stilgelegd. Sommige van de 'kastelen' zijn te koop. De recessie heeft toegeslagen. (100 woorden)
<BR><a href="dagbk104.htm#subtop">terug eerste dagboekregel</A>

<a name="30"></A>
<P><B>Yzerfontein, Zuid-Afrika, Gastenhuis Kaijaiki, Vrijdag 30 Januari 2009</B>
<BR>Een van mijn verlangens,
toen ik hierheen kwam, was om wat meer te begrijpen van de
raadselachtige houding van <I>Mbeki,</I> de
ZAse ex-president --en een groot deel van de regering--
tegenover <I>Mugabe</I>, de president-dictator van <I>Zimbabwe</I>.
Het eerste antwoord op mijn vraag aan <I>Ren&eacute;</I>, de eigenaar
van <I>Kaijaiki</I>, was dat <I>Mugabe</I> getrouwd is met een zus
van <I>Mbeki</I>. Ze zouden dus zwagers zijn. Ik zal dat navragen
want het is voor het eerst dat ik dat hoor. 
<BR>In de krant lees ik w&egrave;l
dat <I>Mbeki</I> nu op het buitengewone beraad in <I>Pretoria</I> van
de '<I>Suiderafrikaanse Ontwikkelings-gemeenschap</I>' [SAOG] de
speciale '<I>fasiliteerder</I>' is in de relaties met <I>Mugabe</I>
die overal tegen is, en zich wantrouwig isoleert. Er staat een
prachtige foto in de krant waarbij de huidige president <I>Kgalema
Motlanthe</I> vertrouwenwekkend lachend <I>Mugabe</I> aan de hand het
conferentiegebouw binnenvoert, terwijl <I>Mugabe</I> angstig kijkend
toch probeert fier te glimlachen. Het lezerscommentaar de andere dag
speculeert over dit 'handje vasthouden'. Was het 'liefde'? Of wilde
<I>Motlanthe</I> een gevoel van veiligheid geven? Zoals een vader aan
een bang kind? Ander kommentaar zegt dat <I>Motlanthe</I> moet
ophouden met dat 'flikflooien'.
<BR>Het overleg is helemaal
binnenskamers, en er wordt alleen maar gespeculeerd. Zichtbaar is wat
zich buiten de deuren afspeelt zoals het feit dat <I>Mugabe</I> de
door Zuid-Afrika aangeboden beveiliging heeft afgewezen, en met zijn
eigen convooi veiligheidsagenten is gekomen. De andere staatshoofden,
die nu in <I>Pretoria</I> bijeen zijn, hebben daar geen punt van
gemaakt. <I>Mugabe</I>, zo gaat het verhaal, is toenemend
achterdochtig, en zou bang zijn door buitenlandse veiligheidsagenten
te worden vermoord, zoals toentertijd <I>Yasser Arafat</I> van de
Palestijnse Bevrijdingsbeweging en de voormalige Nigeriaanse
president <I>Sani Abacha</I>.
<BR>De woordvoerder van het
Zuid-Afrikaanse ministerie van buitenlandse zaken noemt het 'van geen
belang', en wijst er op dat <I>Kadaffi</I> ook overal heengaat met
zijn eigen convooi van veiligheidsagenten. 
<BR>Wat &oacute;&oacute;k
zichtbaar is, en waarover in de krant lacherig wordt gedaan, is dat
al die hoge pieten met zgn '<I>dubbelkajuitbakkies</I>' zijn gekomen,
en niet in de gebruikelijke limousines. [Alleen <I>Mugabe</I> in zijn
presidenti&euml;le Mercedes] 
<BR>Een '<I>dubbelkajuitbakkie</I>'
is zo'n bestelautootje met open laadbak maar dan met vier
zitplaatsen. De meest populaire versie heeft twee zitplaatsen en heet
hier '<I>bakkie</I>'.
<BR>En waarom zijn
die hoge pieten met '<I>dubbelkajuitbakkies</I>' gekomen? Dat werd
snel duidelijk, want ze gingen terug volgeladen met snel ingekochte
kruidenierswaren van de ZAse supermarkten. Die zijn er in <I>Zimbabwe</I>
niet meer.
<BR>Misschien hadden ze ook
wel haast, want op dezelfde dag van dat <I>Pretoria</I>-beraad maakte
de Europese Unie een nieuwe reeks sancties tegen <I>Zimbabwe</I>'se
bedrijven in Europa bekend. Hun bezittingen worden bevroren om te
voorkomen dat <I>Zimbabwe</I> zijn geld kan 'witwassen'. Er staan nu
200 individuen en 40 bedrijven op die lijst. Het is niet duidelijk
hoe <I>Zimbabwe</I> aan zijn geld komt; wellicht illegale
diamanthandel. 
<BR>Allemaal 'verhalen' dus,
maar die '<I>dubbelkajuitbakkies</I>' volgeladen met ZAse
kruidenierswaren waren buitengewoon zichtbaar. De <I>Zimbabwe</I>'se
bovenlaag lijdt vooralsnog geen honger.
<BR><a href="dagbk104.htm#subtop">terug eerste dagboekregel</A>

<a name="31"></A>
<P><B>Yzerfontein, Zuid-Afrika, Gastenhuis Kaijaiki, Zaterdag 31 Januari 2009</B>
<BR>Ik zal eens wat
krantekoppen citeren. Niet om de inhoud, maar om de taal. Dat geeft
een beetje een indruk wat er gebeurt als ik <I>Die Burger</I> lees.
Dat begint al met '<I>die</I>' van <I>Die Burger</I>. Dat is g&eacute;&eacute;n
aanwijzend voornaamwoord, maar gewoon het lidwoord. Het NLse 'de'
bestaat niet. Hoe eenvoudig ook, toch moet ik mij al lezend telkens
losmaken van die aanwijzende betekenis op straffe van misverstaan.
<BR>"<I>Eienaars kry
regte terug</I>". Daar kom je fonetisch nog wel uit. Het gaat
over eigenaars die hun rechten terugkrijgen.
<BR>Dan is er de reuzegrote
advertentie van de supermarktketen <I>Pick n Pay</I>: "<I>Ons
baat, julle baat, so kom ons help die aarde baat</I>". [Wij
hebben voordeel, jullie hebben voordeel, en zodoende helpen wij dat
de aarde voordeel heeft.]. Qua inhoud heeft het een dubbele bodem.
Heel 'commerci&euml;el' wordt een prijsverlaging van de zakjes
aangekondigd, maar verder in de tekst laten ze weten dat het niet
gaat om het impliciete 'dus meer gebruiken'. "<I>Maar ons wil
nogtans almal aanmoedig om oor te skakel na omgewingsvriendelike
sakke sodat ons plastieksakke iets van die verlede kan maak</I>".
[<I>ons</I>= wij, <I>almal</I>=iedereen, <I>oor</I>=over]. Je moet
weten dat in ZA voor '<I>plastieksakke</I>' betaald moet worden bij
de wet/voorschrift. Een 24 literzak kost nu 25c [3,25 eurocent] en
een 12 literzak 17c [2,21 eurocent].
<BR>De toneelspeler <I>Antony
Sher</I> gaf een <I>Masterclass</I> in de <I>Baxter</I>-concertzaal
in Kaapstad. De kop van het verslag luidt: "<I>Shakespeare voer
botoon in Sher se verhooglewe</I>", [S voert boventoon in <I>Sher</I>'s
podiumleven]. De constructie "<I>Sher se</I>" [dat wat van
<I>Sher</I> is] is zeer algemeen om iemands bezit de beschrijven.
Maar als er staat "<I>Sher s&ecirc;</I>", dus met <I>accent
circonflex</I>, dan betekent het "<I>Sher</I> zegt ... ".
Als je op de uitspraak let kom je er fonetisch ook wel uit. "<I>se</I>"
komt namelijk met een stomme e, en "<I>s&ecirc;</I>" komt
met de e van 'slecht'; van 'zegt' dus.
<BR>Het woordje '<I>hof</I>'
staat voor rechtbank. Ook de lagere. Maar als er staat "<I>Maatskappye
hof toe oor lughawe-vlugtelingsentrum</I>", duurt het minstens
een paar oogknipperingen voor je begrijpt dat het betekent:
'Maatschappijen stappen naar de rechter over het
luchthaven-vluchtelingencentrum'.
<BR>En dan heb ik het nieteens
over krantekoppen waarbij ik in de oogknipperingen ben blijven
steken. Dat zijn de raadsels die ik meedraag tot de 'verlichting'
komt. Ik hou  jullie op de hoogte. <BR><a href="dagbk104.htm#subtop">terug eerste dagboekregel</A>

<P>Einde Mijn Dagboek van Januari 2009
<HR>
</td>
</tr>
</table></CENTER>
</body>
</html>

