<html>
<a name="subtop"></A>
<title>Mijn Dagboek 112</title>
<body>
<center><table WIDTH="80%">
<tr>
<td>
<HR>
Dit is <a href="dagbk112.htm"><B>Lopend Dagboek (112)</B></a>. Het loopt van 1 tot 30 september 2009 en begint met een conflict tussen <I>Amazon</I>, <I>Yahoo!</I> en <I>Google</I> dat door De Onzichtbare Hand al of niet in goede banen wordt geleid ... enzovoort

<HR>
Index September 2009<BR>
<A href="dagbk112.htm#1">1,</A>
&nbsp;&nbsp;<A href="dagbk112.htm#2">2,</A>
&nbsp;&nbsp;<A href="dagbk112.htm#3">3,</A>
&nbsp;&nbsp;<A href="dagbk112.htm#4">4,</A>
&nbsp;&nbsp;<A href="dagbk112.htm#5">5,</A>
&nbsp;&nbsp;<A href="dagbk112.htm#6">6,</A>
&nbsp;&nbsp;<A href="dagbk112.htm#7">7,</A>
&nbsp;&nbsp;<A href="dagbk112.htm#8">8,</A>
&nbsp;&nbsp;<A href="dagbk112.htm#9">9,</A>
&nbsp;&nbsp;<A href="dagbk112.htm#10">10,</A>
&nbsp;&nbsp;<A href="dagbk112.htm#11">11,</A>
&nbsp;&nbsp;<A href="dagbk112.htm#12">12,</A>
&nbsp;&nbsp;<A href="dagbk112.htm#13">13,</A>
&nbsp;&nbsp;<A href="dagbk112.htm#14">14,</A>
&nbsp;&nbsp;<A href="dagbk112.htm#15">15,</A>
&nbsp;&nbsp;<A href="dagbk112.htm#16">16,</A><BR>
<A href="dagbk112.htm#17">17,</A>
&nbsp;&nbsp;<A href="dagbk112.htm#18">18,</A>
&nbsp;&nbsp;<A href="dagbk112.htm#19">19,</A>
&nbsp;&nbsp;<A href="dagbk112.htm#20">20,</A>
&nbsp;&nbsp;<A href="dagbk112.htm#21">21,</A>
&nbsp;&nbsp;<A href="dagbk112.htm#22">22,</A>
&nbsp;&nbsp;<A href="dagbk112.htm#23">23,</A>
&nbsp;&nbsp;<A href="dagbk112.htm#24">24,</A>
&nbsp;&nbsp;<A href="dagbk112.htm#25">25,</A>
&nbsp;&nbsp;<A href="dagbk112.htm#26">26,</A>
&nbsp;&nbsp;<A href="dagbk112.htm#27">27,</A>
&nbsp;&nbsp;<A href="dagbk112.htm#28">28,</A>
&nbsp;&nbsp;<A href="dagbk112.htm#29">29,</A>
&nbsp;&nbsp;<A href="dagbk112.htm#30">30,</A>
&nbsp;&nbsp;<A href="dagbk112.htm#31">31.</A>
<HR>
<a name="1"></a>
<P><B>Cessenon sur Orb, Dinsdag 1 September 2009</B>
<BR>Het gaat over een apparaat wat in Europa nog niet verkrijgbaar is, maar er wordt wel druk over geschreven. Ik bedoel de <I>Kindle</I> van <I>Amazon</I>, die 'leesplank' die je met boeken [van <I>Amazon</I>!] kunt vullen, en die verder 'heel ergonomisch' en 'heel handig' is. Ik schreef 31 juli over de 'eigenaardigheid' dat het eigendom van een 'gekocht' Amazon-boek onzeker is. Omdat al die leesplankjes op het internet zijn aangesloten kan <I>Amazon</I> daarin drukfouten achteraf verbeteren. Handig! Maar die tekst kan ook in zijn geheel worden teruggehaald als het <I>Amazon</I> belieft. Bijvoorbeeld, zoals toen was voorgevallen, er problemen zijn de de auteursrechten. Nogal "<I>Big Brother Is Watching You</I>"-achtig, vond ik. Ook al omdat <I>Amazon</I> op die manier precies weet  welke leesgewoonten en -voorkeuren jij hebt.
<BR>Nu heeft concurrent <I>Google</I> 'nogal veel' oude boeken gedigitaliseerd in de hele wereld. Boeken die soms nog maar een enkele bibliotheken in de wereld staan. Ook handig. Je kunt die nu allemaal op het internet raadplegen. In principe gaat dat over boeken waar de auteursrechten van verlopen zijn, maar er zijn natuurlijk altijd [erfgenamen van] auteurs en uitgevers die <I>Google</I> het 'eigendom' wel willen betwisten voor eigen profijt. Ook overheden zijn her-en-der in verwarring over hun 'culturele eigendom'.
<BR>Dezer dagen heeft <I>Google</I> zijn reusachtige --en nog steeds heftig groeiende-- voorraad leesbaar gemaakt voor <I>ePub</I>-formaat, dat een reeds wijdverbreid programma dat op <I>iPhone</I> en de zgn <I>Smartphone</I> wordt gebruikt. 
En .... niet op <I>Kindle</I>. 
<BR>Dat is natuurlijk niet leuk voor <I>Amazon</I> die nu met <I>Yahoo</I> samenspant om auteurs, uitgevers en overheden te steunen zodat het hele <I>Google</I> project onderuit kan worden gehaald. Nu ze de bal niet kunnen pakken, pakken ze de speler. Of ze spelen "<I>Mir nichts, dir nichts</I>", en vernietigen de bal.
<BR>Wij, de toeschouwers, moeten aannemen dat De Onzichtbare Hand dit alles in banen zal leiden die 'goed' zijn voor ons allemaal. Misschien heeft Die Hand wel heel iets anders op het oog. Iets veel 'hogers'. Ik denk aan de totale opheffing van het analfabetisme. 
<BR>Als je de hele wereldboekenvoorraad digitaal hebt gemaakt, is het maar een stap om al de leesplankjes sprekend de maken. Leesplankjes worden dan vóórleesplankjes. 
<BR>Misschien vind je het blasfemisch dat ik de bedoelingen van de God van de Onzichtbare Hand probeer te duiden, maar ik heb tenminste één concrete aanwijzing dat het die kant op gaat. 
<BR>De boeken van <I>Google</I> zullen op die manier wèl op miljoenen telefoontjes leesbaar zijn, maar niet op de 'klassieke' leesplanken. Dat alléén al is veelzeggend. Niemand hoeft meer te leren lezen. Analfabetisme is totáál verdwenen. En <I>Big Brother</I> kan dan misschien zelf God worden. Ik denk dat het daarop uitdraait.
<FONT FACE="Trebuchet MS, sans-serif" FONT SIZE=1><BR>_______________________________
<BR>Bernd Graff, Google digitalisiert Bücher, Das ganz große Rascheln, Die Sueddeutsche, 31.08.2009, 
<BR>"Google   Books"   stellt   mehr   als   Million   digitaler   Bücher   nun   auch   im ePub-Format bereit - völlig kostenlos. Es kann von Smartphones wie  dem iPhone gelesen werden, nicht aber von Amazons "Kindle".
<BR>http://www.sueddeutsche.de/computer/343/485766/text/print.html</FONT>
<BR><a href="dagbk112.htm#subtop">terug eerste dagboekregel</A>

<a name="2"></a>
<P><B>Cessenon sur Orb, Woensdag 2 September 2009, Ghislaine vertrekt</B>
<BR>Toen ik voor de eerste keer las over &quot;<I>Vertical Farming</I>&quot; was ik daar nogal negatief over, want in mijn vorige leven had ik [indirect] te maken gehad met intensieve veehouderij. Dat was via de fabricage van de speciale voedselbrokjes waar wij toentertijd machines voor maakten en verkochten. 
<BR>Zodoende bezocht ik legbatterijen voor kippen en 'flatgebouwen' van zes etages hoog waar koeien werden gehouden die nooit 'buiten' kwamen. De maatschappelijke kritiek daarop is intussen wijdverspreid.
<BR>Ik heb nog geen <I>Vertical Farm</I> bezocht, maar, naarmate ik er over las, kreeg ik toch een positiever beeld. De stank van de intensieve veehouderij maakte het onmogelijk dat vlak bij de steden te plaatsen. Het platteland wordt ermee vervuild.  
<BR>Het gaat inderdaad om hoge gebouwen waar op iedere etage 'landbouw' wordt bedreven. Door de groencultuur werkt het luchtzuiverend en zou bijdragen aan de luchtkwaliteit in de steden. Het tegendeel van intensieve veehouderij dus. Er komt geen teelaarde aan de pas, want de planten worden gevoed met hydroponische en aeroponische technieken. Daarom zijn er ook geen herbiciden of pesticiden nodig die behalve allerlei andere ellende er ook voor zorgen dat het afvoerwater van de gewone landbouw onbruikbaar is voor verder gebruik. Met het snel voortschrijdend gebruik van irrigatie wordt intussen 70% van alle drinkbaar water daarvoor gebruikt. Niet alleen de aanslag op ons drinkwater, maar ook het dreigende tekort van landbouwgrond dwingen ons tot dergelijke 'innovaties'.
<BR>Kortom, ik heb mijn scepsis verloren, en ben er wat meer over gaan lezen. Niet moeilijk, want het is op <I>Google</I> al een heel bekend zoekbegrip. Het meest overzichtelijke vond ik <I>The Vertical Farm Project</I> [http://www.verticalfarm.com/]. Daar worden goede beschrijvingen gegeven en natuurlijk een lijst publicaties elders. De laatste nieuwe bovenaan. Niks bijzonders. 
<BR>Maar toen klikte ik op &quot;<I>&gt;&gt;Read More</I>&quot; en ik werd verrast door een compleet overzicht van de publicaties sinds het is begonnen in de publieke/populaire pers. Je kunt de groei helemaal volgen. Eerst artikelen in <I>Popular Science</I> [september 2007] het tijdschrift dat een goede neus heeft voor wat op de grens van ''populair worden&quot; ligt. Ze zijn iets gedurfder dan <I>Wired Science</I> [december 2007] en <I>Science Magazine</I> [februari 2008]. [http://www.verticalfarm.com/newsupdates.html]
<BR>Maar de allereerste was het <I>feature</I> artikel in <I>New York Magazine</I> van April 2007 dat meteen al in Mei verspreid werd in het Portugees, Frans, Duits, en Spaans. Je kunt mooi de wortels en de eerste vertakkingen van dit 'nieuwtje' volgen.
<BR>En natuurlijk is het ook inhoudelijk boeiend. O.a. dat het areaal akkerland per wereldbewoner schrikbarend afneemt, en dat gemiddeld de opbrengst van 4 &agrave; 6 vierkante meter akkerland met &eacute;&eacute;n vierkante meter 'vertikaal' kan worden gehaald. 'Gemiddeld', want voor aardbeien is het dertig tegen &eacute;&eacute;n. 
<BR>Ook pure toekomstfantasten zijn aan het woord. Wat te denken van:  
<BR>--&quot;<I>We cannot go to the moon, Mars, or beyond without first learning to farm indoors on earth</I>&quot;?
<BR><a href="dagbk112.htm#subtop">terug eerste dagboekregel</A>

<a name="3"></a>
<P><B>Cessenon sur Orb, Donderdag 3 September 2009</B>
<BR>Vandaag geen stukje.
<BR><a href="dagbk112.htm#subtop">terug eerste dagboekregel</A>

<a name="4"></a>
<P><B>Cessenon sur Orb, Vrijdag 4 September 2009</B>
<BR>Enige tijd geleden --29 juli-- schreef ik over de vraag 'Wat is gezondheid eigenlijk?', en concludeerde dat we als maatschappij die vraag nog nooit goed hebben gesteld. Laat staan beantwoord. Daarom leven we nu met het 'gemakkelijke antwoord':
<BR>--&quot;<I>Health is the absence of abnormality</I>&quot;. 
<BR>Ik badineerde daarop voort, en stelde vast dat juist daarom het medisch-industri&euml;le complex perfect functioneert. Alleen z&iacute;j weten wat 'abnormaal' is, en z&iacute;j verkopen je de spullen om dat te corrigeren. Dat is perfecte klantenbinding. Slavernij zogezegd.
<BR>Een mooie illustratie daarvan was Maandag jl op het NLse Trosprogramma Radar. Om de burger nog een beetje te beschermen tegen deze 'klantenbinding', heeft NL, net als veel andere landen, wetten die de geneesmiddelenreclame aan banden leggen.  Maar er zijn g&eacute;&eacute;n beperkingen om de burger een 'kwaaltje' te 'verkopen'. Toch ligt daar het beginpunt van de 'transactie'. Het einde van het eerste deel daarvan is dat je naar je huisarts stapt om je van die 'kwaal' af te helpen. De farma-marketeers hebben intussen gezorgd dat de huisarts helemaal is 'voorgelicht'. 
<BR>--&quot;<I>Et voil&agrave;</I>&quot;, de kassa rinkelt, en d&aacute;&aacute;r ging het om. Niet om jouw gezondheid.
<BR>De TROS wijdde er een serieus programma aan, en demonstreerde hoe gemakkelijk het is om de NLse media in beweging te krijgen met zo'n [<I>fake-</I>]kwaal. Ons 'positieve vooruitgangsgeloof' is kritiekloos in dat soort zaken. De programmamakers van Radar hadden een gerenommeerd marktonderzoek&shy;bureau gevonden dat met 'overtuigende' cijfers kwam. Radar liet vervolgens de manipulatie zien hoe dit 'uitgevonden kwaaltje' deel van onze 'abnormaliteiten-cultuur' werd gemaakt.
<BR>Dat alles in een serieus programma van 43 minuten, dat je nog op het Internet kunt zien. Het hilarische --voor wie het wil zien-- zit in de keuze van de 'kwaal'. 88% van de NLers blijken desgevraagd last te hebben van 'winderigheid'. NLers moeten wel eens 'een scheet laten', zogezegd. Sommige ge&iuml;nterviewden noemden het '<I>flatulentie</I>', want ze vonden 'winderigheid' een ordinair woord. Niemand zegt; &quot;<I>So what?</I>&quot; 
<BR>Kortom, ik was getuige van het optuigen van een windhandel in de allerbeste commerci&euml;le tradities, vanaf de Tulpenmanie van 1637 tot de huidige fantasievolle 'financi&euml;le producten' van onze banken. De NLse media zijn er in gestonken: ik stink er in, jij stinkt er in, wij stinken er in!! Windhandel in het kwadraat. Zelfs stinkend.
<BR>De vertegenwoordiger van de farma-industrie komt in dat TROS programma telkens voor de dag met de <I>Calimero</I>-achtige 'verdediging' dat ze 'vijftien jaar' 'zorgvuldige research' in het product hadden gestoken. Maar dat is '<I>beside the point</I>': ze hebben 'perverse research' in volksverlakkerij gestoken. D&aacute;&aacute;r praatte hij omheen.
<BR>Het komisch duo <I>Koefnoen</I> maakt het in vijf minuten duidelijk. In die vijf minuten vinden ze een 'ziekte' uit, MMD, <I>Mid Morning Dip</I>, ['iedereen' lijdt er aan 'weetjewel'] en halen het medicijn uit 'een-of-andere' stam in de binnenlanden van Borneo. Terloops passeren alle volks- en persverlakkerijen de revue. Je ziet de kraamkamer van de moderne <I>storytelling</I>. 
<BR>En dat alles omdat we ons nog nooit goed hebben afgevraagd: 
<BR>--&quot;Wat is gezondheid eigenlijk?&quot;
<FONT FACE="Trebuchet MS, sans-serif" FONT SIZE=1><BR>________________________
<BR>TROS Radar: http://www.trosradar.nl/index.php?id=uitzending, Koefnoen: http://www.youtube.com/watch?v=GfadXxW0sPI
<BR>De fake-reclame van Radar: http://www.eenvandaag.nl/binnenland/35049/misleidende_reclame_voor_medicijnen_op_internet
<BR>De fake-website van Radar: http://hetluchtop.nl/</FONT>
<BR><a href="dagbk112.htm#subtop">terug eerste dagboekregel</A>

<a name="5"></a>
<P><B>Cessenon sur Orb, Zaterdag 5 September 2009</B>
<BR>Gisteren kwam het medisch-industri&euml;le complex ter sprake, en dat bracht mij ertoe eens iets op te zoeken over de herkomst van die uitdrukking. Allereerst natuurlijk het militair-industri&euml;le complex waarvoor <I>Dwight D. Eisenhower</I> ons waarschuwde in zijn afscheidsrede van 17 januari 1961 met de volgende woorden: 
<BR>--&quot;<I>In the councils of government, we must guard against the acquisition of unwarranted influence, whether sought or unsought, by the military-industrial complex</I>&quot;.
<BR>De uitdrukking is inderdaad geconcipieerd door de tekstschrijvers van <I>Eisenhower</I>, maar de onderkenning van dergelijke structuren is ouder. Al in de aanloop van de Eerste Wereldoorlog, en de opbouw van het Duitse Keizerrijk, werd de 'stimulerende' rol van de industrie al onderkend. <I>Alfred Krupp</I> en zo. In het boek <I>1984</I> legt <I>George Orwell</I> de reden van de voortdurende oorlogen uit, en dat zijn, volgens hem, pure economische reden ten behoeve van de wapenindustrie.
<BR>In 1936 verschijnt het boek <I>Fascism and Big Business</I> waarin <I>Daniel Gu&eacute;rin</I> het beschrijft als: '<I>psychological, moral, and material interests in the continuous development and maintenance of high levels of weaponry, in preservation of colonial markets ... </I>'. <I>Gu&eacute;rin</I> rekent dus de [koloniale] handel bij dat '<I>M-I complex</I>'. 
<BR>In <I>The Road to Serfdom</I> (1944) van <I>F. A. Hayek</I> wordt het beschreven als een na-oorlogs verschijnsel van mensen --militairen &egrave;n industri&euml;len-- die het moeilijk hebben met &quot;<I>the humbler roles they will [...] have to play in peaceful times</I>&quot;.
<BR>Dat is een 'dooddoener'. De onderliggende drijfkracht naar 'oorlog' is permanenter, en niet zomaar het gevolg van een 'psychologisch overgangsprobleem' van mensen.
<BR>Dan is het beter om naar <I>Noam Chomsky</I> te luisteren die het een '<I>misnomer</I>', een verkeerde benaming, noemt. Aansluitend bij <I>Orwell</I> en <I>Gu&eacute;rin</I> zegt hij dat het helemaal geen specifiek 'militair' probleem is: 
<BR>--&quot;<I>There is no military-industrial complex: it's just the industrial system operating under one or another pretext, defense was a pretext for a long time</I>&quot;.
<BR>Kijk, nu kunnen we terug naar het medisch-industri&euml;le complex, en, in aansluiting bij <I>Chomsky</I>, kunnen we zeggen dat het g&eacute;&eacute;n specifiek 'medisch' probleem is. Het 'medische', net als het 'militaire', is een '<I>pretext</I>', een voorwendsel. De militairen, n&egrave;t als de artsen, zijn slachtoffer van iets anders, namelijk 'de industrie' die <I>r&uuml;cksichtlos</I> op jacht is naar 'winst'en 'toegevoegde waarde'.
<BR>Als 'verweer' zou je kunnen wijzen op de medische wereld die met zijn investeringen, werkgelegenheid en sociale structuren z&egrave;lf 'een industrie' is geworden. Het zij zo. Goed argument! Maar 'industrie' als <I>root of all evil</I> zal ik onderuit halen.
<BR>Het kwaad zit namelijk dieper zoals je aan de recente financi&euml;le crisis kunt zien. Het streven naar winst en toegevoegde waarde heeft in laatste instantie ook  geen boodschap aan 'industrie', aan nijverheid, aan vlijtige arbeid, aan samenwerking, noch aan 'werkgelegenheid' en noch aan zoveel andere maatschappelijke waarden. 
<BR>Als het erop aan komt lapt 'dat winststreven' ook deze waarden aan zijn laars, sluit 'de industrie', en gaat naar 'goedkope landen'. Kassa!!!
<FONT FACE="Trebuchet MS, sans-serif" FONT SIZE=1><BR>__________________
<BR>Dwight D. Eisenhower exit speech on Jan.17,1961. Warning us of the military industrial complex.
<BR>www.youtube.com/watch?v=8y06NSBBRtY Verder: http://en.wikipedia.org/wiki/Military-industrial_complex </FONT>
<BR><a href="dagbk112.htm#subtop">terug eerste dagboekregel</A>

<a name="6"></a>
<P><B>Cessenon sur Orb, Zondag 6 September 2009</B>
<BR><B>Voorafje:</B> Ik ben t/m a.s. Donderdag op flitsbezoek aan NL. Mogelijk 'radiostilte'. <B>;-(</B>
<BR>De 'binnenkant' van een politieke partij is vaak allesbehalve democratisch. Daar gaat het om 'winnen van de ander', en dan is 'eenduidig leiderschap' de beste oplossing. Het moet dan op een militaire organisatie lijken: 'Eenheid van Commando', heet dat daar, en ook &quot;<I>Ein Reich, ein Volk, ein F&uuml;hrer</I>&quot;, is van dat kaliber. 
<BR>Hier in Frankrijk hebben we dat gezien v&oacute;&oacute;r de verkiezing van <I>Sarkozy</I>. Hij zette als voorzitter --en tevens minister-- zijn partij [UMP] totaal naar zijn hand door alle 'niet-loyalen' te elimineren. <I>Chirac</I> en <I>Villepin</I> konden slechts tandenknarsend toezien.
<BR>En nu is er in de Socialistische Partij een strijd aan de gang naar 'meer eenheid'. Daar ligt het wat ingewikkelder, want structureel is die partij weliswaar democratischer, maar feitelijk is de macht in handen geraakt van enkele machtige '<I>&eacute;l&eacute;phants</I>'. Dat zijn partijleden die meer dan &eacute;&eacute;n machtspositie hebben 'gecumuleerd'. Dat is een typische Franse 'uitzondering' die in de meeste landen zorgvuldig wordt vermeden. '<I>Le cumul</I>', heet die kwaal in de wandelgangen. Die '<I>&eacute;l&eacute;phants</I>' zorgden er in het verleden voor dat de goegemeente helder en duidelijk &eacute;&eacute;n lijn naar de toekomst werd voorgetoverd, maar nu belemmeren ze vernieuwing en toestroming van jong talent.
<BR>Beide voorbeelden laten zien dat een  partij kan worden 'gekaapt'. Dat is mogelijk omdat het democratische proces nogal wat eist van de gewone burger. <I>Eisenhower</I> noemde het &quot;<I>the mental stress and burden of democracy</I>&quot;, en wees op de gevaren als de burger zich daarvan wil 'bevrijden'. Dat opent de deur naar 'gekaapt worden. <I>Eisenhower</I> had in zijn tijd de rechts-radicale <I>John Birch Society</I> meegemaakt, en het <I>McCarthyism</I> die door beschuldiging en zwartmakerij de niet-nadenkende burger wisten te 'bevrijden' van die &quot;<I>mental stress and burden</I>&quot;. [Ik gebruik graag de ondervragingstrits 'kunnen-willen-durven'. K&aacute;n de burger niet nadenken? W&iacute;l hij niet? Of d&uacute;rft hij niet? Ook uitstekend bij zelf-ondervraging]
<BR>En dan krijgt <I>Eisenhower</I> een brief van een oorlogsmakker die hem &quot;<I>more of the attitude of a commanding officer</I>&quot;, vraagt &quot;<I>who knows the goal and the mission, and states, without evasion, the way it is to be done</I>&quot;.
<BR>Daarop laat hij geen '&iacute;ngeblikt antwoord' sturen, en gaat er z&egrave;lf voor zitten. Hij schrijft dat &quot;een dictatoriaal systeem de burger bevrijding belooft van <I>the necessity of informing themselves and making up their own minds</I>&quot;. Hij heeft er ook begrip voor dat de burger wordt omgeven door &quot;<I>prominent officials</I> met geen andere kwalificatie dat wat ze zelf claimen, en waarvan de uitspraken meer worden gekaraktiseerd door schrilheid [<I>stridency</I>] dan door juistheid [<I>accuracy</I>]&quot; 
<BR>Maar, zegt hij tenslotte, &quot;in een democratisch systeem zal de burger n&oacute;&oacute;it de helderheid, de zekerheid en de eenduidigheid van een hogere autoriteit krijgen. <I>Such unity is not only logical but indeed indispensable in a successful military organization, but in a democracy debate is the breath of life</I>&quot;.
<BR>Hij kent het verschil tussen 'gratis' militaire opdrachten, en zelfverdiende democratie.
<BR>Deze <I>Eisenhower</I>-brief circuleert in de VS juist op het moment dat de Republikeinse partij gekaapt is door extreem rechts, en <I>Obama</I> wordt beschuldigd van 'socialisme', het woord dat het 'communisme' van <I>McCarthy</I> heeft vervangen.
<FONT FACE="Trebuchet MS, sans-serif" FONT SIZE=1><BR>_________________________
<BR>The Papers of Dwight David Eisenhower, Volume XIX - The Presidency: Document #1051; February 10, 1959, To Robert J. Biggs
<BR>http://www.eisenhowermemorial.org/presidential-papers/second-term/documents/1051.cfm
<BR>MAX BLUMENTHAL, Ike&rsquo;s Other Warning, NYT, September 3, 2009, http://www.nytimes.com/2009/09/03/opinion/03blumenthal.html</FONT>
<BR><a href="dagbk112.htm#subtop">terug eerste dagboekregel</A>

<a name="7"></a>
<P><B>Tussen B&eacute;ziers en Brussel, Maandag 7 September 2009</B>
<BR>Ik ben om 0832 met de TGV uit <I>B&eacute;ziers</I> vertrokken. Het is nu nog een half uur naar Parijs. Daar kom ik aan op <I>Gare de Lyon</I> om 1241 en reis dan verder per <I>Thalys</I> van <I>Gare du Nord</I>. Volgens het plattegrondje dat ik gisteravond nog even heb gedownload, kan ik dat stuk in &eacute;&eacute;n ruk met de RER D reizen.
<BR>Ik heb vanmorgen voor het  vertrek niet meer geschreven, want het schoot mij opeens te binnen dat de parking bij het station wel eens vlug vol zou kunnen zijn. Het is de eerste week van de <I>Rentr&eacute;e</I>, en het is Maandag. Zo stond ik een dik uur van tevoren op het perron, en de parking was inderdaad heel vol. Vlak voor het vertrek maakte ik nog even een nieuwsgierige wandeling, en kon nog geen tien plaatsen meer tellen.
<BR>Goede intu&iuml;tie!!
<BR>Over het wekelijkse wandelverslag kan ik kort zijn. Behalve de &quot;30km&quot; naar <I>Olargues</I> op Maandag, waarna ik veiligheidshalve twee rustdagen nam, heb ik nog twee keer het rondje via de brug van <I>R&eacute;als</I> gemaakt. Dat brengt het totaal op 57 km. De <I>target</I> voor gisteravond was 921, maar ik sta nu op 767. Daarmee is mijn <I>disagio</I> opgelopen van 132 naar 154 km. Het zij zo.
<BR><B>In de Thalys tussen Parijs en Brussel.</B>
<BR>De RER liep gesmeerd, en op <I>Gare du Nord</I> --dat nu <I>Paris Nord</I> heet, innovatie!!-- kon ik even wat smikkelen, en de benen strekken. Ik belde met <I>Ghislaine</I> om te zeggen dat ik de afgesproken tijd in Antwerpen wel zal halen. 
<BR>En toen bleef de aankondiging alsmaar uit. Ongeruste passagiers, en niet goed verstaanbare mededelingen wegens de echo. Maar het kwam er op neer dat de teruggekomen trein niet bruikbaar was, en dat er een nieuwe zou komen. Per saldo vertrokken we maar tien minuten te laat. Het houd mij niet bezig.
<BR>Wat mij w&egrave;l bezighoudt is de WiFi hier in de <I>Thalys</I>. Ik krijg verbinding, maar de bitjes stromen niet. Precies hetzelfde probleem dat ik de voor-vorige week in <I>Beaumont du Lomagne</I> had. Ook in <I>Cessenon</I> kreeg ik de WiFi niet aan de praat. <BR>Daar maakte ik er geen werk van, want ik heb daar ook een kabelverbinding. Dus nu denk ik dat het aan de instellingen van mijn computer ligt, want mijn buurman heeft er geen moeite mee. Daar moet ik dus een 'deskundige' bij halen. Vervelend.
<BR>Nu moet ik vlug inpakken, want we zullen z&oacute; in <I>Brussel-Zuidstatie</I> zijn.
<BR><B>In de Intercity tussen Brussel en Antwerpen.</B>
<BR>We hadden een dik kwartier vertraging bij aankomst is <I>Brussel</I>, want ook onderweg moest de <I>Thalys</I> even stilstaan. Ik kon gemakkelijk deze Intercity van 1717 naar <I>Amsterdam</I>halen, maar nu zie ik dat die niet meer in <I>Antwerpen-Berchem</I> stopt. Daar heb ik met <I>Ghislaine</I> afgesproken. Complicatie! We zien wel.
<BR><a href="dagbk112.htm#subtop">terug eerste dagboekregel</A>

<a name="8"></a>
<P><B>Eindhoven, Dinsdag 8 September 2009</B>
<BR>De afgelopen weken ben ik nogal bezig geweest met de diverse publicaties van <I>Luc Ferry </I>die ik heb aangeschaft. Die lees- en luisterboeken. Ik ben daar nog lang niet mee klaar. [Zoals ik 22 augustus schreef: 'Daar kom ik de winter wel mee door']
<BR>Het meest nieuwsgierige ben ik naar de verdere uitwerking en onderbouwing van zijn 'stelling' dat ons een heel nieuwe moraal te wachten staat. Volgens <I>Ferry</I> kennen we die 'eigenlijk' al lang, want hij heeft diepe wortels in ons heden en verleden. Maar het zal het nieuwe <I>&eacute;lan</I> zijn waarvoor wij weer warm kunnen lopen nadat 'religie', 'staat', en 'revolutie' zijn uitgerangeerd en grijsgedraaid. Natuurlijk kan ik zwartkijkerig denken: 'die nieuwe krijgen we ook wel kapot'. Het zij zo. Het tast mijn nieuwsgierigheid voorlopig niet aan.
<BR>In <I>Philosphie du temps moderne</I>, het vervolg op <I>Apprendre &agrave; vivre</I>, beschrijft hij het als <I>L'invention d'une valeur: la sacralisation de l'humanit&eacute;</I> [CD1 par 11] en <I>Emergence d'une nouvelle figure du sacr&eacute;</I> [CD2 par 5].
<BR>Het komt er op neer dat wij de menselijke relatie [de intieme,  niet de nationalistisch-socialistisch-communistische kadaversolidariteit] centraal zullen stellen. De twee processen die hij in onze cultuur ziet, en die daarnaar verwijzen, zijn al zichtbaar: De vermenselijking van het goddelijke en de vergoddelijking van het menselijke. Of korter: god verdwijnt, de mens komt op die plaats te staan.
<BR>Ik kijk om mij heen, en probeer dat met eigen waarnemingen te toetsen. Ik zie inderdaad in het bedrijfsleven een toenemende belangstelling en professionalisering van &quot;<I>Human Resources and all that</I>&quot;. Is dat zo'n teken? Is dat een voorteken van die 'vergoddelijking van het menselijke'? 
<BR>Of moet ik mij opstellen als 'zwartkijker' en er de eerste 'perversies' van die nieuwe moraal in zien? Of zie ik gewoon de twee kanten van de medaille die ik ook in nationalisme, communisme en socialisme kan zie? Gebaseerd op zijn 'diepere en oorspronkelijke' waarden hebben die veel mensen gelukkig gemaakt; &egrave;cht gelukkig. Maar grote groepen zijn om de tuin geleid, en die &quot;diepere en oorspronkelijke&quot; waarden werden voor andere doelen misbruikt.
<BR>Zo probeer ik verbanden te leggen tussen wat ik lees [en hoor op <I>Ferry</I>'s CD's] en wat ik om mij heen zie. Ik denk dat ik zo de winter wel doorkom.
<BR><a href="dagbk112.htm#subtop">terug eerste dagboekregel</A>

<a name="9"></a>
<P><B>Eindhoven, Woensdag 9 September 2009</B>
<BR>Ik heb al een paar dagen op mijn harde schijf een artikel van <I>Paul Krugman</I> met de titel: '<I>How Did Economists Get It So Wrong?</I>' Het eerste hoofdstuk --'hoofdstuk' want het is een artikel van twaalf pagina's uit NYT-Magazine-- is getiteld <I>Mistaking beauty for truth</I>. Daar zit met&eacute;&eacute;n de kern van zijn betoog. Op het hoge abstractie-niveau van macro-economen, kun je gedragen als alfa-wetenschapper of kunstenaar. Als je 'fout' zit, kost je dat hooguit sociaal aanzien in eigen kring. De wereld blijft doordraaien.
<BR>Dat ligt voor b&egrave;ta wetenschappers en ingenieurs anders. Daar dondert meteen een vliegtuig naar beneden, of er stort een brug in. De wereld staat even stil. Dat heb je met 'toegepaste wetenschappen', maar macro-economen eten van twee walletjes. Ze willen het maatschappelijk aanzien van die toegepaste wetenschappen, en niet die van de zweverige, eenzame, kamergeleerden, maar &oacute;&oacute;k niet die &quot;onbetrouwbare werkelijkheid&quot; als lastpost. Zij wanen zich kunstenaars, en virtuoze wiskundigen die, hoogverheven boven de werkelijkheid slechts zien wat die fraaie grafieken en gave formules te zien geven. Ik moest voordurend denken aan <I>Nassim Nicholas Taleb</I> met zijn boek <I>The Black Swan</I>, maar <I>Krugman</I> verwijst er niet naar. 
<BR>De mooiste formules krijg je als je uitgaat '<I>from the assumption that people are perfectly rational and markets are perfectly efficient</I>'. Zo haalt Krugman de wetenschapper <I>Casey Mulligan</I> van de Chicago-school aan die zodoende ontdekte [ongetwijfeld met een fraaie formule] dat '<I>that unemployment is voluntary and recessions are desirable</I>'. 
<BR>--&quot;Kom op&quot;, schrijft <I>Krugman</I>, &quot;6,7 miljoen vrijwillige werkelozen? Ben je nog serieus te nemen?&quot; [En dat is slechts een argument uit de sociale hoek; er stort geen vliegtuig omlaag na deze '<I>gaffe</I>']
<BR>Het artikel van <I>Krugman</I> is pittige kost, maar hij laat alle binnen-wetenschappelijke tegenstellingen zien. Te beginnen bij <I>Adam Smith</I>, maar meer gedetailleerd die van de Keynesiaanse en post-Keynesiaanse periode.
<BR>Hij voert de zoetwater- en de zoutwaterstroming binnen de macro-economen ten tonele die van elkaar verschillen omdat de &eacute;&eacute;n gelooft in de perfecte mens en markt waardoor er geen afwijkingen konden ontstaan, en de ander dat 'eventuele afwijkingen' terstond en effectief door de Centrale Bank kunnen worden gecorrigeerd. Geen van beide geloofden in de machteloze positie waarin de Centrale Bank terecht kon komen door al te wispelturige [financi&euml;le] markten. Toch was dat het geval bij de Grote Depressie toen de theorie van <I>Keynes</I> werd geboren. En ook nu ligt daar in wezen het probleem en de oplossing.
<BR>Maar <I>Keynes</I>, met zijn gevoel voor realiteit, was '<I>out</I>'. <I>Krugman</I> vertelt van research seminars waar '<I>the audience starts to whisper and giggle to one another</I>', als de spreker <I>Keynes</I> serieus nam.
<BR><I>Krugman</I> legt de lat hoog, maar het genot van het verrijke inzicht is ook hoog.
<FONT FACE="Trebuchet MS, sans-serif" FONT SIZE=1><BR>________________________
<BR>PAUL KRUGMAN, How Did Economists Get It So Wrong?, NYT, September 6, 2009 
<BR>http://www.nytimes.com/2009/09/06/magazine/06Economic-t.html
<BR>Nassim Nicholas Taleb, The Black Swan: The Impact of the Highly Improbable, ISBN 9781400063512 
<BR>Zie Mijn Dagboek 2 7 8 14 16 22 en 28 nov 2008</FONT>
<BR><a href="dagbk112.htm#subtop">terug eerste dagboekregel</A>

<a name="10"></a>
<P><B>Tussen Eindhoven en B&eacute;ziers, Donderdag 10 September 2009</B>
<BR>Ik ben al voorbij Parijs. Het is 1530. Tien minuten geleden zijn we vanaf <I>Gare de Lyon</I> vertrokken. Vanmorgen om 0902 uit Eindhoven vertrokken. Strikt genomen had ik 1002 kunnen vertrekken voor de <I>Thalys</I> van 1313 naar Parijs vanaf Brussel-Zuidstatie. Maar, net als bij mijn terugreis op 6 augustus, was er zoveel vertraging dat ik mijn trein gemist zou hebben als diezelfde vertraging bij de latere trein zou zijn opgetreden. Overigens zag ik die van een uur later precies op tijd binnenkomen, maar  'mijn gewoonte om '<I>Zubringertransport</I>' [zeer] ruim te plannen', zoals ik toen schreef, zal ik niet veranderen. (100 woorden)
<BR><a href="dagbk112.htm#subtop">terug eerste dagboekregel</A>

<a name="11"></a>
<P><B>Cessenon sur Orb, Vrijdag 11 September 2009</B>
<BR>Toen ik gisteravond thuis kwam, was het al bijna donker. Ik had nog nèt tijd voor een '<I>tour du jardin</I>' om te zien of de bloembakken mijn afwezigheid hadden overleefd. Vlug daarna verscheen <I>Mars</I>, de 'wandelaar' van de laatste maanden, nu avondster-van-dienst. Vanmorgen vroeg zag ik <I>Sirius</I> op de plaats waar ik <I>Mars</I> had gezien, want <I>Orion</I> stond al vrij hoog aan de hemel.
<BR>Meer naar links kwam kort daarna ook <I>Venus</I> die de laatste maanden weinig heeft 'gewandeld'. De overige sterren zijn wat bleekjes wegens de stralende halve maan aan de wolkenloze hemel. Ik ben weer thuis. (100 woorden)
<BR><a href="dagbk112.htm#subtop">terug eerste dagboekregel</A>

<a name="12"></a>
<P><B>Cessenon sur Orb, Zaterdag 12 September 2009</B>
<BR>--&quot;Dat heb je goed gezegd&quot;, schrijft Henk, &quot;die macro-economen wanen zich kunstenaars of <I>alfa</I>-wetenschappers, maar ze vergeten dat het om &egrave;chte armoede gaat, en om &egrave;chte ellende&quot;.
<BR>Henk schreef over mijn stukje van Woensdag over <I>Paul Krugman</I> die onder de titel '<I>How Did Economists Get It So Wrong?</I>' nagaat hoe deze collectieve miskleun mogelijk was. De fraaiheid van het betoog, de formule, of de grafiek lieten ze zwaarder wegen dan de toets aan de realiteit. <I>Mistaking beauty for truth</I>, is de kern van <I>Krugman</I>'s analyse. 
<BR>--&quot;Maar&quot;, zo ging Henk verder, &quot;ook de ingenieursberoepen beginnen aan dat euvel te lijden. Kijk maar eens naar de 'designers', en de recente 'explosies' van mobieltjes&quot;.
<BR>Inderdaad, zeker als je denkt aan farmaceutische producten. Daar is <I>wishful thinking</I> gebruikelijk, maar wat huishoudelijke apparaten betreft wordt de ontwerper in de meeste landen geconfronteerd met keiharde wetten met betrekking tot produktaansprakelijkheid. 
<BR>Maar wat ik waardeer in Henk's compliment is de nadruk die hij legt op de confrontatie met 'echte' ellende en 'echte' armoede. D&aacute;t is toets aan de werkelijkheid die de dromer wakker maakt.
<BR>Ik herinner mij dat ik als jong vaandrig ooit een grote stapel <I>jerrycans</I> beheerde. Het was langs de kant van de weg tijdens een grote militaire oefening in de buurt van de Belgische grens nabij Valkenswaard. Het ging om drie grote stapels van duizenden liters die bestemd waren voor het tanken van de militaire voertuigen.
<BR>Op dat moment passeerden terugtrekkende colonnes, en die hadden nogal wat bekijks. Ook van hoge officieren die als 'waarnemer' optraden. Toen kwam mijn sergeant naar mij toe en zei dat enkele hoge militaire pieten langs de kant van de weg stonden te roken en die verbodsborden openlijk negeerden en niet naar hem wilden luisteren. 
<BR>Ik stap er op af, en spreek een pijprokende kolonel aan. Ik wijs hem op de verbodsborden voor roken en open vuur. Hij wijst hautain op zijn witte armband. Hij was een scheidsrechter. Hij had de afgelopen dagen met die witte band door 'mijnenvelden' gelopen en 'ingestorte' bruggen gepasseerd. Hij had ook al die andere ongein genegeerd waarmee het oefenende leger w&egrave;l rekening moest houden. 
<BR>Ik was verbouwereerd. Veel <I>jerrycans</I> lekten, en de benzinedamp was om te snijden. En hij negeerde dat zomaar! Die salon-officier! Die Haagse bureau-klojo! Ik had er geen woorden voor, maar per slot zei ik:
<BR>--&quot;Ja maar, kolonel, dit is &egrave;chte benzine!&quot;
<BR>Ik probeerde nog wat uit te leggen over het explosieve mengsel waarin we ons wellicht bevonden. G&eacute;&eacute;n open vuur dus.
<BR>Maar het hoefde al niet meer. Terwijl hij naar woorden zocht om mij en mijn verzoek te kleineren, zag ik dat de boodschap tot hem doordrong, en opeens hield hij zijn mond.
<BR>De woorden 'het is &egrave;chte benzine', waren voldoende geweest.
<BR>En dat zit ook in die woorden van Henk: Het gaat om &egrave;chte armoede, &egrave;chte ellende. En niet om de interne logica van abstracte wiskunde. Henk, bedankt!
<BR><a href="dagbk112.htm#subtop">terug eerste dagboekregel</A>

<a name="13"></a>
<P><B>Cessenon sur Orb, Zondag 13 September 2009</B>
<BR>President <I>Obama</I> heeft zich vast voorgenomen de VS een betere gezondheidszorg te bezorgen. Aan de 'waanzin' dat het rijkste land van de wereld de duurste en de slechtste gezondheidszorg heeft, moet een eind komen, vindt hij.
<BR>Zijn tegenstanders vinden dat waarschijnlijk ook, want van die kant hoor je niemand het huidige systeem roemen. Bij gebrek aan feitelijke aanknopingspunten ongetwijfeld. Toch is de tegenstand fel. Dat is niet om inhoudelijke reden. De Republikeinen zijn gewoon 't&eacute;gen'. En bij 'de Republikeinen' moet bovendien worden aangetekend dat de Republikeinse Partij min-of-meer 'gekaapt' is door extreem rechtse groeperingen. Die halen oude 'communistenangst' --nu genoemd 'socialisme'-- van stal, en gebruiken onderliggende raciale ressentimenten om hun gelijk te krijgen. De meest doorzichtige leugens en verdachtmakingen blijken in dit haat-en-nijd-circus werkzaam. Heel boeiend allemaal, en je zou denken dat van een inhoudelijke discussie over gezondheid niets meer terechtkomt. Dat is in grote lijnen ook zo, maar hier en daar zijn er goudklompjes. Zoals dat ene dat ik 29 juli beschreef over de niet-gestelde vraag: &quot;Wat is gezondheid?&quot;.
<BR>Nu levert het thema euthanasie iets dergelijks. 'De Republikeinen', met de bovengenoemde beperking, beweren bij monde van <I>Sarah Palin</I> --de indertijdse kandidaat vice-president-- dat in de kleine lettertjes van de voorstellen van <I>Obama</I> staat dat bij bezuinigingen op ziektekosten '<I>death panels</I>' zullen worden ingesteld om door middel van euthanasie de duurste 'gevallen' buiten te sluiten. Maar het staat er niet. 
<BR>Nu is de allergrootste angst van 'alle' Amerikanen dat er &ograve;&ograve;it 'bezuinigd' wordt. Dat zou de <I>American Dream</I> pas &egrave;cht verstoren. Dat is de onderliggende emotionele waarde, de voedingsbodem, waarop die de leugen van <I>Palin</I> kan gedijen. En dat is allemaal de schuld van dat verdomde 'socialisme' van <I>Obama</I>! Dat wordt gelardeerd met 'vreselijke' Europese voorbeelden uit Nederland en Engeland.
<BR><I>Ross Douthat</I>, in een NYT-column onder de titel <I>A More Perfect Death</I>, laat zien dat de Amerikaanse kijk op dood en doodgaan heel anders is. En daarom ook hun kijk op euthanasie, en de eventuele plaats daarvan in de komende gezondheidscultuur.
<BR>Om te beginnen noemt hij het <I>physician-assisted suicide</I> --let op, euthanasie word je aangedaan, <I>suicide</I> doe je z&egrave;lf-- en zegt dat het eventuele streven daarnaar voortkomt uit dezelfde mentaliteit die er toe leidt dat de VS twee keer zoveel aan 'gezondheid' uitgeeft dan andere ontwikkelde landen. Het gaat namelijk over het 'beheersen van de dood'. Daaraan wordt onbeperkt geld uitgegeven. Je kunt je daarom eerder een regering voorstellen die failliet gaat aan extreme levensreddende procedures, dan een bureaucratie die artsen onder druk zet om met euthanasie te bezuinigen en het budget te redden. [Dat was namelijk de suggestie van <I>Palin</I>.] 
<BR>In die mentaliteit lijkt <I>physician-assisted suicide</I> niet te passen, zegt <I>Douthat</I>, maar het tegendeel zal het geval zijn, vindt hij. Ons streven naar 'beheersen van de dood' zal met 'euthanasie' een uitstekende aanvulling krijgen, want het verrijkt onze &quot;<I>perfect autonomy, perfect control, and absolute freedom of choice</I>&quot; tegenover de dood. Niks bedreigende <I>death panels &agrave; la Palin</I>. Niks 'socialisme'. Niks 'Europese toestanden'. Dat is &oacute;&oacute;k een boeiende discussie. Een goudklompje dus.
<FONT FACE="Trebuchet MS, sans-serif" FONT SIZE=1><BR>_______________________________
<BR>ROSS DOUTHAT, A More Perfect Death, NYT, September 7, 2009, http://www.nytimes.com/2009/09/07/opinion/07douthat.html</FONT>
<BR><a href="dagbk112.htm#subtop">terug eerste dagboekregel</A>

<a name="14"></a>
<P><B>Cessenon sur Orb, Maandag 14 September 2009</B>
<BR>Ik ga bij sommige lezers door voor een sterrenkenner, maar dat is een 'optische fout'. Ik weet alleen iets van sterren binnen mijn gezichtskring. Dat is de laatste jaren de Oostelijke ochtendhemel, want zowel mijn slaapkamer hier in <I>Cessenon</I> als die op <I>La Gomera</I> kijken daar op uit. Dat raam bepaalt mijn gezichtskring.
<BR>Maar ik was vaker gefascineerd door sterren in de loop van de jaren. Mijn ouderlijk huis lag aan de Straelseweg in Venlo, zo ongeveer waar de straatverlichting ophield. Gedurende de 'verduistering' in de oorlog, was er zelfs g&eacute;&eacute;n straatverlichting! Thuiskomend keek ik uit op een prachtige Noordelijke avondhemel. Met Grote Beer en Poolster. Ook Orion ken ik uit die tijd. Dat is mijn andere 'gezichtskring'.   
<BR>Maar mooi was die horizon wel. Ook nu weet men dat in Venlo te waarderen, getuige een romantische lokale meezinger uit de laatste jaren met als tekst &quot;<I>As de sterre st&ocirc;en te str&ocirc;ele b&ocirc;eve Str&ocirc;ele</I>&quot;. &quot;Als de sterren staan te stralen boven <I>Straelen</I>&quot;. <I>Straelen</I> is het stadje vlak over de Duitse grens waar de Straelseweg kaarsrecht naartoe gaat. [Kaarsrecht, want de Romeinen hebben hem nog aangelegd].
<BR>Toen ik als 'klimaatvluchteling' voor het eerst op het Zuidelijk Halfrond kwam, zo'n kleine vijftien jaar geleden, ging ik natuurlijk op zoek naar het Zuiderkruis. Dat lukte, maar ik heb nog steeds moeite met die te vinden. Ik heb er geen 'binding' mee zoals met de Poolster. Die mis ik daar als 'veilige orientatie'.
<BR>Maar ik werd toen getroffen door <I>Orion</I>. Bij mijn eerste bezoek. Ik herinner mij die schok-van-herkenning nog. Het was in <I>Cauqenes</I>, een stadje ten Zuiden van  <I>Santiago de Chile</I> waar ik op een avond buiten zat met de eigenaresse van het pension. <I>Las Tres Mar&iacute;as</I>, noemde zij het, maar voor mij was het &quot;Orion-op-z'n-kop&quot;.
<BR>Sindsdien heb ik een emotionele binding met <I>Orion</I>. Als ik in Juni in <I>Cessenon</I> aankom, is hij er nog niet. Hij verschijnt begin Augustus, en dat is tevens het teken dat ik weer afscheid van <I>Cessenon</I> moet gaan nemen.
<BR>Maar ook v&oacute;&oacute;r <I>Orion</I> verschijnt, is er veel vertier aan de Oostelijke Ochtendhemel. Er zitten nogal wat heldere sterren in die hoek, de <I>Winter Triangle</I> en het <I>Winter Hexagon</I>, bijvoorbeeld. En er is altijd wel een planeet als 'morgenster-van-dienst'. Iedere maand komt daar nog tussendoor de maan in zijn laatste dagen. 
<BR>Zoals vanmorgen. Ik was even wakker om drie uur. De maan heeft nog vier dagen te gaan, en die stond er al. Als een parabool-antenne focusseerde hij op <I>Alhena</I>, een ster van het sterrenbeeld Tweelingen. <I>Pollux</I> was ook al boven de horizon, en meer naar rechts was <I>Orion</I> er al voor driekwart. Om vier uur was ik klaar wakker, en stond op. <I>Saiph</I> er was n&egrave;t. Dat is de zwakste ster van <I>Orion</I>; linksonder van de 'zandloper'. Van <I>Sirius</I>, van Grote Hond, was nog niets te bekennen. Die kwam pas om 0435, maar <I>Procyan</I>, van Kleine Hond, was er wel. Het wachten was op <I>Venus</I>. Ik was al aan het werk toen die verscheen. Het was precies 0520. Anders dan <I>Sirius</I>, die geleidelijk tussen de boomtakken verschijnt, komt <I>Venus</I> met een sprong tevoorschijn boven een dak van een boerderij aan de horizon. Die sterren zijn 'mijn vaste punten op aarde'.<FONT FACE="Trebuchet MS, sans-serif" FONT SIZE=1>
<BR>_________________________
<BR>Zie Mijn Dagboek 8 sept 2008 over het verdwijnen van BBC-Science, en ANTON VAMPLEW, jarenlang mijn 'night sky guru'. 
<BR>Nu is er een complete, maar nogal complexe, sterrenkaart op De sterrenhemel voor Nederland en Belgi&euml; http://hemel.waarnemen.com/applets/hemelkaart.cgi. Die is &agrave; la minute up to date.
<BR>De concepten Winter Triangle en Winter Hexagon zijn schematische kaartjes die op gemakkelijke herkenning zijn gericht.
<BR>http://stargazing.suite101.com/article.cfm/the_winter_hexagon_and_winter_triangle,
<BR>http://images.suite101.com/571044_com_winterhexa.jpg
<BR>http://souledout.org/nightsky/wintertriangle/wintertriangle.html, http://souledout.org/nightsky/wintertriangle/february9.gif
</FONT>
<BR><a href="dagbk112.htm#subtop">terug eerste dagboekregel</A>

<a name="15"></a>
<P><B>Cessenon sur Orb, Dinsdag 15 September 2009</B>
<BR>Vandaag had ik de "1000km" moeten volmaken. Morgen vertrek ik voor mijn verjaardag, en ik sta op 794. Niet dus. Er kwam teveel tussen.
<BR>Toch is "1000km" niet te hoog gegrepen. Zestig per week is daarvoor het minimum, maar ik maakte probleemloos tachtig per week zodat ik 'speling' had.  
<BR>Zo'n plan is een uitstekende stimulans om regelmatig te wandelen, en om mijn dagelijkse 'bezigheden' structuur te geven. Drie uur 'stukje schrijven' en drie uur 'bewegen' is een gezonde combinatie, en het laat voldoende ruimte voor de tuin en andere <I>besognes</I>. Mijn sociale verplichtingen zijn hier minimaal. Die geven geen structuur. (100 woorden)
<BR><a href="dagbk112.htm#subtop">terug eerste dagboekregel</A>

<a name="16"></a>
<P><B>Tussen B&eacute;ziers en Gare de Lyon, Woensdag 16 September 2009, 1115 MET</B>
<BR>Het is nog een goed uur naar Parijs. Daar moet ik overstappen. De lucht is grijs. Vanmorgen in <I>Cessenon</I> was het nog helder, en de mensen liepen op het station in jurken en T-shirts, maar ik had een dikke jekker aan om naar Het Noorden te gaan. Raar, zo met die zonnige ochtend. Maar gelukkig was het nog 'frisjes' zodat die jekker mij niet deerde.
<BR>Ik ben weer op weg naar NL. Nu een 'flitsbezoek met voorbedachte rade', want deze reis was al lang gepland. Het gaat om de viering van mijn tachtigste verjaardag. Ik zou die samem met <I>Margarita</I> maken, mijn Gomeraanse wandelvriendin. Ze zou een paar dagen eerder naar <I>Cessenon</I> zijn gekomen. We zouden nog een paar wandelingen hebben gemaakt. Maar er kwam teveel tussen. N&egrave;t als met die "1000km" waar ik gisteren over schreef.
<BR>Ter verdere complicatie van de situatie viel gisteren rond de middag mij breedband-provider uit. Eerst alleen de computer, even later ook de telefoon. Ik dacht dat het aan mij lag, want ik zat net te prutsen met een nieuw wachtwoord dat ik het gekregen omdat ik eergisteren ook al problemen had. Na een paar uur ben ik naar het I-caf&eacute; in het dorp gegaan. Daar bleek die 'storing van <I>Neuf</I>', op z'n minst regionaal te zijn. Zij hadden gelukkig een andere provider, zodat ik mijn mail kon bekijken. Toen ik vanmorgen vertrok was er nog steeds geen verbinding via <I>Neuf</I>.
<BR>Straks zal ik in de <I>Thalys</I> naar Brussel zitten. Als het een beetje meezit krijg ik daar WiFi verbinding. De 'muur' waar ik de vorige keer tegen opbotste heb ik opgelost. Dat denk ik tenminste. Straks "<I>the eating of the pudding</I>".
<BR><B>In de Thalys naar Brussel</B>
<BR>We zijn nog niet vertrokken, en het is nog niet zeker of ik een goede verbinding zal krijgen. Ik ben in elk geval verder gekomen dan de vorige keer. Ik heb verbinding gehad met het '<I>Thalysnet</I>' en ik heb een account geopend. Maar mijn mail kwam niet door. Misschien wat meer geduld. ...
<BR>Met wat geduld kwam mijn Gmail door en ik heb meteen wat post afgewerkt. Komt mooi uit met die <I>Neuf</I>-storing in <I>Cessenon</I>. Nu opladen met mijn FTP-client, en dan kan ik weer gaan lezen. Ik lees een wat ouder boek van <I>Corinne Maier</I> [van <I>Bonjour paresse</I>] over <I>Lacan</I>. Misschien schrijf ik er nog wel eens over, maar typisch "om over naar huis te schrijven" vind ik het totnutoe niet.
<BR><a href="dagbk112.htm#subtop">terug eerste dagboekregel</A>

<a name="17"></a>
<P><B>Eindhoven, Lakerstraat, Donderdag 17 September 2009</B>
<BR>Ik heb geluisterd naar een betoog van <I>Luc Ferry</I> op een congres van ecologen een jaar geleden. Het was hem opgevallen, zei hij, dat in de jaren '70 in Duitsland het '<I>Vorsorgeprinzip</I>' gestalte kreeg in die zin dat we 'zuinig' moeten zijn op Onze Planeet, rekening moeten houden met de toekomst, en niet [zomaar] onze natuurlijke rijkdommen te gebruiken. Kortom de grondslagen van de ecologische beweging. Het kan zijn dat die bronnen nog verder weg liggen, maar hij verbindt er de conclusie aan dat in de vorige eeuw een omslag heeft plaatsgevonden in onze 'angsten'. 
<BR>Sinds die tijd zien we allerlei angsten verschijnen: angst voor het broeikas effect, angst voor seks, voor tabak, voor alcohol, voor snelheid, voor genetische modificatie van planten en dieren. Enzovoorts, enzovoorts. Ieder jaar wordt de lijst langer.  
<BR>Het 'nieuws' in die observaties is een signaal van de 'verwetenschappelijking' van angst als zodanig. Vroeger was angst iets kinderlijks waar je wel overheen groeide, maar nu lijkt het de eerste stap naar 'wijsheid' te zijn. Vroeger was het angst voor de natuur en de natuurkrachten, nu is het angst voor wetenschap en techniek. Hij diept dat nog wat verder uit,
en zoekt aansluiting bij de '<I>deconstructie</I>' van waarden die we de vorige eeuw hebben beleefd. Heel boeiend, maar hij ziet er tenslotte een omkering van de waarden van De Verlichting in. Die was er juist op gericht om met 'wetenschap' die angst voor natuurkrachten te ontmaskeren. 
<BR>'Wetenschap' is nu helemaal niet meer in de mode, constateert hij verder. In de meeste ontwikkelde landen lopen de studentenaantallen voor 'wetenschap' fors terug. Daar zijn allerlei verklaringen voor aangevoerd. <I>Ferry</I> komt met 'angst voor wetenschap'. Hij put uit zijn ervaring als leraar en zijn contact met de jeugd-van-nu. Die vinden 'wetenschap'
nogal 'lastig'. Wil je een toontje meezingen op dat gebied, dan moet je eerst flink studeren, terwijl je met filosofie, kunst, geschiedenis en literatuur al vrij vlug bij de '<I>celebrities</I>' kunt horen. 
<BR>En dan komt hij bij de kern van zijn betoog dat onder de titel: <I>Les dangers du &quot;principe de pr&eacute;caution&quot;</I> was aangekondigd. Nogal uitdagend op een congres van ecologen. Er zijn gevaren verbonden aan die afwijzing van wetenschap en techniek, aan die houding van 'anti' genetische modificatie, 'anti' CO2 uitstoot, en 'anti' enzovoorts.
<BR>Samen met het in discrediet raken van 'wetenschap' bij de hogere studies zullen wij in het <I>obscurantisme</I> van v&oacute;&oacute;r De Verlichting terecht komen. Dat speelt met name in Frankrijk, waar, net als in Duitsland al het geval is, dat <I>Vorsorgeprinzip</I> wellicht in de grondwet zal worden opgenomen. Dat <I>Vorsorgeprinzip</I> kan er namelijk ook toe leiden dat een 'wetenschapsangst' wordt gecultiveerd, juist omdat 'wetenschap' ook om andere reden 'uit de
mode' raakt.Tenslotte zijn er geen goede wetenschappers meer, en krijgen de '<I>storytellers</I>' [en <I>'fear mongers'</I>!] vrij baan.   
<BR>Goede wetenschapsbeoefening stelt paal-en-perk aan die <I>storytelling</I>, en aan onredelijke angsten. Ecologen moeten oppassen niet in dat vaarwater terecht te komen. Die gevaren zijn re&euml;el. Daarvan beschreef ik al eerder voorbeelden in Mijn Dagboek.
<FONT FACE="Trebuchet MS, sans-serif" FONT SIZE=1><BR>__________________________
<BR>Luc Ferry, Les dangers du &quot;principe de pr&eacute;caution&quot;. Regard critique du philosophe. 
<BR>Voordracht als MP3: http://www.canalacademie.com/emissions/col503.mp3 
<BR>Beknopt artikel: http://www.canalacademie.com/Luc-Ferry-les-dangers-du-principe.html
<BR>Wetenschap vs 'storytelling' in Mijn Dagboek: 3+4 feb20077 16jun2009 Storytelling over het nicotine-gehalte en de effecten // 8+15 feb 20077 idem over 'global warming' en over 'semantische wetenschapsbeoefening' // 17+19jun9 de mythe van 'alcohol is gezond // 24jul9 telefoneren bij autorijden. Nu worden gegevens over SMS-en bij autorijden gemanipuleerd [uit angst?] 
<BR>Editorial, Texting to Death, NYT, September 15, 2009, http://www.nytimes.com/2009/09/15/opinion/15tue3.html</FONT>
<BR><a href="dagbk112.htm#subtop">terug eerste dagboekregel</A>

<a name="18"></a>
<P><B>Eindhoven, Lakerstraat, Vrijdag 18 September 2009</B>
<BR>Vandaag geen stukje. De voorbereidingen voor het feest van morgen eisen alle aandacht.
<BR><a href="dagbk112.htm#subtop">terug eerste dagboekregel</A>

<a name="19"></a>
<P><B>Eindhoven, Lakerstraat, Zaterdag 19 September 2009</B>
<BR>Dadelijk gaan we naar de feestzaal. De rest van de dag ligt in het verschiet. Dat eist alle aandacht.
<BR><a href="dagbk112.htm#subtop">terug eerste dagboekregel</A>

<a name="20"></a>
<P><B>Eindhoven, Lakerstraat, Zondag 20 September 2009</B>
<BR><I>"The morning after the day before"</I>. Ik heb goed geslapen. Ik heb bepaald niet de kater-gevoelens die zo vaak verbonden worden aan die populaire uitdrukking. Integendeel. Ik zit boordevol gelukkige herinneringen. Aan de dag van gisteren, maar ook aan wat die ontmoetingen met vrienden van vroeger hebben opgerakeld. Omdat ik daar toch nooit een bezonnen verslag van kan doen, som ik hier alvast wat bovendrijvende beelden op. Zo hadden mijn kinderen een foto van mij opgediept waar ik aandachtig sta te luisteren naar een 'zeepkistspreker' op <I>Hyde Park Corner</I> in Londen. Het duurt even, maar dan herken ik mijn reisgenoten die meeluisteren. Collega's van Van Berkel's Patent, het bedrijf waar ik toen werkte; mijn eerste echte baan na mijn afstuderen. Ik herken Van Leer, en Visser, en herinner mij de naam van de fotograaf, Bogers. Inderdaad, een gevorderde hobby-fotograaf. Het moet Oktober 1957 zijn geweest, en we waren op pad om uitgebreid een technische tentoonstelling in <I>Olympia Hall</I>(?) te bezoeken. We waren met een klein vliegtuigje vanaf de spiksplinternieuwe --en nog primitieve-- luchthaven van Rotterdam vertrokken en geland op <I>Croydon</I>, het beroemde vliegveld van Londen dat kort daarna voorgoed gesloten werd en werd volgebouwd met flats. Dat soort beelden --bijvoorbeeld-- borrelden op in geuren en kleuren.
<BR>En dan de 'onmogelijkheid' die niettemin gisteren plaatvond, waarin wij, Paul, Jan, Theo en ik, bij elkaar zaten aan één tafel. In de zon. Gezond en wel. In de zonnige tuin van het Academisch Genootschap hier aan de Parklaan, anno 2009. 'Onmogelijk' dus. Tussen 1953 en 1957 hadden we samengewoond op "Markt 9" in onze studententijd in Delft. We hadden met z'n vieren die reuze-grote kamer aan de voorkant als werkkamer. En nu opeens dit. En zo wandelde ik vannacht weer langs de grachten en over de Boterbrug, waar we uitzicht op hadden, en zag onze prachtige grote ramen van 'dat mooiste plekje van Delft' van de buitenkant. Ik klauterde weer eens die lange donkere trap omhoog vanaf de voordeur tegenover de achterkant van het Stadhuis.
<BR>En toen kwamen de gezichten van al die mensen van gisteren op het feest, en de flarden van de gesprekken, en de guitaarmuziek van Joep, en het "<I>Barbershop Singing</I>". Toen was ik &egrave;cht uitgeslapen in beide betekenissen. Ik draaide me nog eens om, probeerde nog &eacute;&eacute;n keer en ben toen opgestaan. Om het op te schrijven. Dat zal helpen.  
<BR>Straks ga ik de cadeautjes eens bekijken, en zien of ik nog kan reconstrueren wat ik van wie heb, en welke wensen ik daarbij kreeg. Straks dus. Eerst dit afmaken, dan is het begin gemaakt. Dan is de spits er afgebeten. De reis kan verder gaan. 
<BR>Ik herinner mij opeens Henk in een kort gesprekje gisteren. Over de verdere reis. Hij is vijf-en-tachtig intussen. 'Geen probleem', zei hij, 'het gaat lekker. De eerste tachtig jaar zijn de moeilijkste'.
<BR><a href="dagbk112.htm#subtop">terug eerste dagboekregel</A>

<a name="21"></a>
<P><B>Eindhoven, Lakerstraat, Maandag 21 September 2009, ikke jarig! 80 jaar!</B>
<BR>Vandaag ben ik &egrave;cht jarig. Daar sta ik bij stil ... Na al die feestdrukte ... 
<BR>Even rustig z&egrave;lf terugkijken. Iedere begroeting of handdruk opende een wereld van herinneringen. Iedere gast activeerde oude fotoalbums in mijn grijze cellen. Telkens andere aspecten van mijn leven. Vol verwondering vraag ik mij af: 
<BR>--&quot;Ben ik dat?, Ben ik dat geweest?&quot; 
<BR>Dat was Zaterdag. 
<BR>Gisteren kwam ik toe aan het <I>Liber Amicorum.</I> Daar zie ik de fotoalbums van h&uacute;n grijze cellen. Ze laten mijn rol zien via h&uacute;n brillen. 
<BR>Verwondering niet alleen, ook ontroering. 
<BR>--&quot;Ben ik dat?&quot;, vraag ik mij af, &quot;Heb ik dat mogen zijn?&quot; (100 woorden)
<FONT FACE="Trebuchet MS, sans-serif" FONT SIZE=1><BR>__________________________
<BR>"Liber amicorum" http://www.gerardvaneyk80jaar.nl [Staat nog open voor bijdragen].</FONT>
<BR><a href="dagbk112.htm#subtop">terug eerste dagboekregel</A>

<a name="22"></A>
<P><B>Eindhoven, Lakerstraat, Dinsdag 22 September 2009</B>
<BR>Op de voorpagina van <I>Eindhovens Dagblad</I> stond een artikel dat een  nadere analyse waard is. De kop luidt '<I>Normbesef bij jonge toppers ver te zoeken</I>'. Nogal 'beschuldigend' dus. De stemmingmakerij was al in de 'voorkop' begonnen, want boven de kop stond: &quot;<I>Graaicultuur, Onderzoek door KPMG</I>&quot;.
<BR>Het was dus duidelijk dat de 'jonge toppers' in staat van beschuldiging werden gesteld. De opsomming van de drie voornaamste punten van het artikel laat dat met&eacute;&eacute;n zien: 
<BR>--Weinig aandacht in opleiding voor waarden de normen [Het onderwijs krijgt al direkt een veeg uit de pan]
<BR>--Afgestudeerden verkiezen eigenbelang boven het algemeen belang of belang van de onderneming.
<BR>--Weinig loyaliteit jonge managers jegens werkgever.
<BR>Het blijkt een onderzoek te zijn van het adviesbureau KPMG onder bedrijven. 40% daarvan heeft 'jong talent' moeten wegsturen &quot;omdat ze teveel gedreven werden door een snelle carri&egrave;re, inkomen en status&quot;. Daarmee wordt de eerdergenoemde 'graaicultuur' bevestigd. De bedrijven &quot;klagen&quot; dat &quot;afgestudeerden weinig oog hebben voor collega's en maatschappelijke problemen&quot;, zegt het onderzoeksrapport. &quot;Oudere leidinggevenden&quot; zijn strikter vinden de bedrijven. Het 'jonge talent' is dus 'fout'. De 'remedie' is volgens het rapport: &quot;De bedrijven zien een belangrijke rol weggelegd voor hbo's en universiteiten&quot;. De bal ligt dus w&eacute;&eacute;r bij het onderwijs.
<BR>De journalist, <I>Gert van Harskamp</I>, heeft dat onderzoeksresultaat voorgelegd aan de voorzitter van de HBO-raad, <I>Doekie Terpstra</I>. Die is 'geschokt' maar speelt de bal voorzichtig terug door zich af te vragen &quot;of normbesef wel zo hoog op de agenda staat bij bedrijven&quot;, en of er misschien &quot;iets fout [is gegaan] in de werving- en sollicitatieprocedure&quot;. 
<BR>Dan interviewt <I>Van Harskamp</I> een van de onderzoekers van KPMG, <I>Philip Wallage</I>. Die voegt er aan toe dat &quot;de rol van de huidige bestuurders niet onderschat moet worden door de bedrijven. Zij zijn de voorbeeldfunctie voor de nieuwe managers.&quot;
<BR>En dan wauwelt hij nog wat verder &quot;over onderwijsinstellingen (zouden) studenten meer moeten confronteren met ethische kwesties&quot;.
<BR>Kijk, wat ontbreekt in deze berichtgeving? Wat is er verkeerd aan?
<BR>Allereerst dat de slotconclusie, en de kop, had moeten luiden: &quot;<I>Goed Voorbeeld doet Goed Volgen. Jonge toppers volgen het voorbeeld van de huidige bestuurders</I>&quot;. We weten dat een voorbeeld sterker is dan onderwijsboekjes. In 'Het Onderwijs' ligt de remedie niet.
<BR>Het artikel is ook verschenen in andere bladen o.a. De Gelderlander, de Provinciale Zeeuwse Courant en De Stem. Alleen het Eindhovens Dagblad laat die opmerking van <I>Wallage</I> toe in zijn kolommen, en &eacute;&eacute;n ander noemt ook de twijfel van <I>Terpstra</I>. In de andere bladen blijft het vingerwijzen beperkt tot De Jonge Toppers, en Het Onderwijs. 'De Bedrijven' hebben dat keurig geretoucheerd in 'hun' kranten.
<FONT FACE="Trebuchet MS, sans-serif" FONT SIZE=1><BR>___________________
<BR>Gert van Harskamp, Normbesef bij jonge toppers ver te zoeken, Eindhovens Dagblad, 21 september 2009. http://www.ed.nl/
<BR>http://www.pzc.nl/algemeen/binnenland/5543887/Graailust-bij-jonge-managers.ece
<BR>http://www.gelderlander.nl/voorpagina/5544480/Graailust-bij-jonge-toppers.ece
<BR>http://www.bndestem.nl/algemeen/binnenland/5544092/Jonge-talenten-verblind-door-snelle-carriere
<BR>http://www.linkedin.com/pub/gert-van-harskamp/b/b75/818
<BR>Via Google vond ik veel blogs met verwijzingen naar dit artikel. Voorzover ik zie, allemaal all&eacute;&eacute;n klagend en vingerwijzend naar Het Onderwijs en De Jonge Toppers. Niet naar de &quot;huidige bestuurscultuur&quot; van de klagers zelf.</FONT>
<BR><a href="dagbk112.htm#subtop">terug eerste dagboekregel</A>

<a name="23"></A>
<P><B>Tussen Eindhoven en Béziers, Woensdag 23 September 2009</B>
<BR><B>0930 Vlak voor Roermond</B>. Afscheid genomen van Ghislaine. Ik heb uitstekend geslapen. Dat is altijd een goede start voor een lange reisdag. Ik heb <I>De Spits</I> en <I>De Pers</I> lusteloos doorgebladerd. Ik ben een tikkeltje te nerveus om &egrave;cht aan de slag te gaan met serieus leesvoer. Straks misschien.
<BR><B>1140</B> Ik ben al een uur op het nieuwe station van <I>Luik-Guillemins</I>. Pas geopend. Afgelopen Vrijdag was het 'offici&euml;el'. Ik heb er een extra wachtuurtje voor uitgetrokken want de vorige keer, op doorreis, waren mij die imposante betonbogen en die reusachtige glaskoepel al opgevallen. Daar heb ik nu foto's van genomen. Die zet ik tzt wel op <I>Flickr</I>. Daar zitten wel een paar goede bij, want het interieur is heel 'fotogeniek' zo te zien. Het is hier allemaal '<I>funkelnagelneu</I>'. Ik zie dat er geen wachtzaal is waar je 'gewoon' kunt zitten. Alleen <I>coffee shops</I> e.d. De hele middenhal is slechts voor '<I>pas perdus</I>' zoals de info-man uitlegde. Mooi, maar geen enkele bank. Bij de loketten waren twee sierbanken. Daar heb ik mijn bananen opgegeten. Ik wacht op de <I>Thalys</I> van 1217 naar Parijs.
<BR><B>1600</B> Ik zit al veertig minuten in de trein naar <I>B&eacute;ziers</I>. Daar moet ik om 1929 aankomen. [Leuk! 1929 is ook mijn geboortejaar]. Op <I>Paris Nord</I> [zoals <I>Gare du Nord</I> tegenwoordig heet] was de lucht grijs. We kwamen iets te laat aan, dus ik moest haast maken met de RER naar <I>Paris Lyon</I> [zoals <I>Gare de Lyon</I> tegenwoordig heet].
<BR>Toen ik daar uit de 'donkere ingewanden van Parijs' stapte, was er stralende zon. Een goed voorproefje van wat mij in het Zuiden de wachten staat. In het zijterrein zijn de wijnvelden nog niet begonnen. Die komen straks pas.
<BR><B>1700</B> In het zijterrein vertonen zich de eerste wijnvelden. We komen al dichterbij! Ik heb Ghislaine gebeld over mijn vorderingen op deze reis. We hadden het ook over het boekje van <I>Arteconomy</I> dat <I>Julie</I> voor ons had meegebracht. Dat gaat over de afsluiting van hun pioniertijd van 2002 tot 2009. Ghislaine en ik hebben dat proces op de voet gevolgd. Het begint met een uitstekend artikel van <I>Pascal Gielen</I> die kunstsociologie doceert in Groningen. Het is de beste beschrijving die ik ooit van <I>Arteconomy</I> en de maatschappelijke kontekst heb gelezen. <I>Arteconomy</I> is 'beschrijfbaar' geworden. Dat all&eacute;&eacute;n al is een teken dat de pioniertijd voorbij is. 
<BR><B>1900</B> We hebben <I>Montpellier</I> al gehad. Het einde van de reis is in zicht. Ik maakte een babbel met mijn buurvrouw. Zij gaat ook naar <I>B&eacute;ziers</I>. In Parijs was ze op de trein gezet door haar zoons. Met drieweggestouwde koffers en een reismandje voor haar hondje. In <I>B&eacute;ziers</I> wordt ze afgehaald door haar andere zoons, maar ik heb haar al beloofd te helpen met het buiten zetten van die koffers en tassen als die niet op tijd komen binnenstormen zoals is afgesproken.
<FONT FACE="Trebuchet MS, sans-serif" FONT SIZE=1><BR>_____________________
<BR>Julie Vandenbroucke en anderen, Arteconomy 2002-2009, 96 pagina's. 
<BR>Uitgever: Arteconomy vzw, Kuipebosstraat 6, 8880 Sint-Eloois-Winkel Belgi&euml;.</FONT>
<BR><a href="dagbk112.htm#subtop">terug eerste dagboekregel</A>

<a name="24"></A>
<P><B>Cessenon sur Orb, Donderdag 24 September 2009</B>
<BR>Ik heb vanmorgen als eerste <I>Sirius</I> gezien. Toen zag ik pas <I>Orion</I>. Even later verscheen <I>Venus</I> op haar bekende plekje. Ik heb even rustig staan kijken. 
<BR>Ik ben weer thuis. Er zijn hier 'andere prioriteiten'. De tuin, bijvoorbeeld, en mijn dagelijkse wandelingen. Die zijn er in het Noorden bij ingeschoten. (50 woorden)
<BR><a href="dagbk112.htm#subtop">terug eerste dagboekregel</A>

<a name="25"></A>
<P><B>Cessenon sur Orb, Vrijdag 25 September 2009, Jeroen jarig!</B>
<BR>In Eindhoven hadden Ghislaine en ik Julie en Michel op bezoek voor een intiem dineetje thuis. Zij zijn vrienden van vele jaren her; West-Vlamingen van vlak bij de Franse grens en het Waalse land. Zij worden dagelijks geconfronteerd met de 'treurnis van Belgi&euml;', en de 'passieve Walen'. Geen wonder dat het ter sprake kwam.
<BR>Vanaf mijn studententijd in de jaren vijftig ken ik het probleem, want wij demonstreerden met NLse delegaties in Leuven. Ik herinner mij dat we ooit met een 'convooi' van zeven autobussen vanuit Delft vertrokken. Het had iets te maken met hervormingen aan de universiteit, maar details weet ik niet meer. De taalstrijd was toen op volle gang, en was deel van het probleem. D&aacute;&aacute;rvan kregen we alles te horen. 
<BR>Toch was in die tijd al het pleit beslecht vonden wij, de Delftenaren. De Vlaamse economie begon de Waalse te passeren. De oude gevestigde industrie legde het geleidelijk af tegen het vitale Vlaamse met innovatie en frisse handelsgeest die nieuwe kanalen zocht. Niet alleen spraken die studenten goed Frans, speciaal Engels was hoog genoteerd als 'bevrijding' van de Waalse dominantie, en als ontsnapping uit de uitzichtloze en vernederende 'of-of' situatie. De Walen spraken geen Vlaams. Hautain weigerden ze de taal van het Vlaamse 'bediendenvolkje' te leren. Ze weigerden ook Engels te leren, maar dat berustte op de 'kakkineuze' eigenwaan die de Fransen ook de das om heeft gedaan [en n&ograve;g!!], en dat als dekmantel dient voor enkelvoudige geestelijke luiheid [nog steeds!!].
<BR>Dat was 'vijftiger jaren'. Michel vertelde dat er weinig was veranderd. Althans in dat 'kakkineuze'. Hij was sinds kort bestuurder in een regio van de <I>Rotary</I>. Die regio's zijn Noord-Zuid gerichte stroken op de Belgische kaart zodat --zeer opzettelijk, en gericht op groeiende verstandhouding-- deze regio's tweetalig zijn. Ik vroeg meteen belangstellend naar de voertaal. Ik wist van Belgische staatscommissies die reglementair om de andere dag Frans of Vlaams als voertaal hadden. 
<BR>--&quot;Hoe doen jullie het?&quot;, vroeg ik dus nieuwsgierig.
<BR>--&quot;Wij gaan ervan uit dat iedereen de taal van de ander verstaat, en het protocol is dat ieder zijn eigen taal spreekt, en wordt beantwoord in de taal van de spreker&quot;.
<BR>Dat recept kende ik. Ik had dat in Skandinavi&euml; vaker meegemaakt bij regionale vergaderingen in mijn Philips-tijd. Dat liep lekker.
<BR>--&quot;Hoe werkt het bij jullie&quot;, vroeg ik dus.
<BR>--&quot;Het draait er op uit dat we Frans spreken&quot;, zei Michel schamel glimlachend, &quot;Uit compassie, want dat hulpeloze kunnen we niet langer aanzien. Wij Vlamingen moeten anders alles twee keer vertellen&quot;.
<BR>--&quot;En dat kakkineuze, hebben ze dat nog?&quot;
<BR>--&quot;Eigenlijk wel. Ze eisen weliswaar niet dat we Frans spreken, maar ze vinden het wel heel gewoon. Dat ergert ons wel eens, en dan stellen wij ons oorspronkelijke protocol weer eens aan de orde. Dan kennen ze hun plaats weer&quot;.
<BR>--&quot;Hebben jullie Engels als voertaal geprobeerd? Ik herinner mij uit mijn Leuvense kontakten-van-toen dat mijn generatie dat nogal promootte. Europa-gedachte en zo&quot;.
<BR>--&quot;Ja, maar de Walen houden dat tegen met allerlei argumenten van 'nationale trots'. Maar 'eigenlijk' spreken ze het niet, of ze spreken n&eacute;t zo erbarmelijk uit dat je het niet verstaat. Nog erger dan een Fransman die Engels spreekt&quot;
<BR>Tot zover het laatste nieuws over 'de treurnis van Belgi&euml;'.
<BR><a href="dagbk112.htm#subtop">terug eerste dagboekregel</A>

<a name="26"></A>
<P><B>Cessenon sur Orb, Zaterdag 26 September 2009</B>
<BR>Ik ben nog niet thuis; ondanks mijn pretenties dat ik er ben. Zeker, er zijn sommige signalen waar ik bij stil stond, zoals Sirius vanmorgen; en eergisteren, de ochtend na mijn aankomst. Eergisteren liep ik 'gewoon' twintig kilometer; en gisteren elf. Waarom? Om mijn dagelijkse routines te herstellen, en mijn lijf een lekker gevoel te geven. En omdat het bij 'thuis' hoort. Ik loop door de tuin en 'zie' wat ik nog moet 'doen' voor die winterklaar is, en ik verder kan. Wat? Verder kan? Ik ben nog helemaal niet hier! Aanpakken dus. Ik ben benieuwd waar ik vanavond ben.
(100 woorden)
<BR><a href="dagbk112.htm#subtop">terug eerste dagboekregel</A>

<a name="27"></A>
<P><B>Cessenon sur Orb, Zondag 27 September 2009</B>
<BR>Vandaag stond op de voorpagina van <I>Le Monde</I> een groot artikel over de gevolgen van de '<I>global warming</I>' --die hier '<I>R&eacute;chauffement climatique</I>' heet. Gisteren zag ik al de digitale versie: '<I>L'impact du r&eacute;chauffement en France se pr&eacute;cise</I>'. Maar nu staat er een dramatische kop op de voorpagina: '<I>Le r&eacute;chauffement climatique aura de lourdes cons&eacute;quences en France</I>'. 
<BR>Er staat een even dramatische kaart bij van de temperaturen in 1990 en 2090. Zo'n 90% van Frankrijk zal temperaturen hebben die nu alleen hier bij ons aan de Middellandse zeekust voorkomen!! <I>l'Observatoire national sur les effets du r&eacute;chauffement climatique (Onerc)</I>, publiceerde dit nieuw rapport onder auspici&euml;n van het Ministerie van Ecologie. Het grijpt terug op het geruchtmakende en omstreden rapport uit 2007 van de betrokken VN-commissie, de <I>GIEC</I>. 
<BR>Toen dat verscheen was ik in <I>Geraldton</I> in West-Australi&euml;, en ik schreef daar o.a. over: &quot;<I>Le Monde bekritiseerde al direct deze 'semantische vorm van wetenschapsbeoefening', waarbij 'meeste stemmen gelden' werd verward met waarheidszoeken</I>&quot;. [1 april, dat was g&eacute;&eacute;n grap]. 
<BR>Dat was Cartesiaans-keurig, maar het hele rapport werd daarna in Frankrijk niet meer serieus genomen. Het paste bovendien voortreffelijk in de wereldwijde ontkenningstrategie waarover ik toen schreef: &quot;<I>Psychologen die zich hebben gespecialiseerd op menselijke probleemverwerking noemen dat de 'ontkenningsfase'&quot;</I>  
<BR>Briefschrijvers suggereerden toen voorzichtig dat het misschien om 'vanouds bekende religieuze bewegingen gaat' die het vergaan van de wereld met uur-en-datum weten te voorspellen. In een beschouwing die ik nu onderhanden heb van de godsdienstfilosoof <I>Herman Philipse</I>, wordt dit beschreven als pogingen van 'wetenschappers' om de plaats van de oude priesterkaste van de verdwijnende religies --en de bijbehorende macht!-- in te vullen.
<BR>Nu zijn de briefschrijvers in de digitale <I>Le Monde</I> brutaler en openlijker: 
<BR><I>Tout est religieux dans le R&eacute;chauffisme lanc&eacute;e par les &eacute;v&ecirc;ques du GIEC derri&egrave;re leur pape Al Gore: &quot;on va griller&quot; croient les uns (l'Enfer), &quot;nous serons submerg&eacute;s&quot; craignent les autres (le D&eacute;luge), nous sommes dans le p&eacute;ch&eacute; car nous &eacute;mettons du Carbone (&eacute;l&eacute;ment essentiel &agrave; toute forme de vie), mais nous trouverons le salut dans la Taxe Carbone (Denier du Culte, achat d'indulgences), et le renoncement aux </I>
<BR><I>plaisirs de notre civilisation. Les b&ucirc;chers ne sont pas loin pour les &quot;n&eacute;gationnistes&quot;...(CduPipo, 26.09.09 | 21h42)</I>
<BR>In die fantasie verschijnen bisschoppen en 'Paus' <I>Al Gore</I>. Schroeien in 'de hel'. Wegwassen door 'de zondvloed. We zijn 'zondig' want we produceren CO2, maar we kunnen 'aflaten verdienen' door de CO2-belasting te betalen, en door af te zien van de genoegens van onze beschaving. De brandstapels zijn niet ver meer ... 
<BR>Een dergelijke discussie was er toen ook in West-Australi&euml;. <I>Swan River</I> in <I>Perth</I> zal snel een binnenzee worden. Heel praktisch schreef een actiegroep echter:
<BR>--&quot;Het mag dan wel niet duidelijk zijn wat de oorzaak is van <I>global warming</I>, maar: Uitstoot of g&eacute;&eacute;n uitstoot! Oorzaak of g&eacute;&eacute;n oorzaak! Wat d&oacute;en we? Het water stijgt&quot;. 
<FONT FACE="Trebuchet MS, sans-serif" FONT SIZE=1><BR>__________________________
<BR>Laurence Caramel, L'impact du r&eacute;chauffement en France se pr&eacute;cise, LE MONDE 26.09.09
<BR>http://abonnes.lemonde.fr/planete/article/2009/09/26/le-rechauffement-climatique-aura-de-lourdes-consequences-en-france_1245468_3244.html. Het rapport van l'Onerc: www.ecologie.gouv.fr/-ONERC-.html 
<BR>Mijn Dagboek Geraldton 8+15 feb, 7 maart en 1 april 2007</FONT>
<BR><a href="dagbk112.htm#subtop">terug eerste dagboekregel</A>

<a name="28"></A>
<P><B>Cessenon sur Orb, Maandag 28 September 2009</B>
<BR>Bij de 'kleine berichten' in <I>Le Monde</I> van gisteren vond ik een ontroerend niemendalletje in de rubriek '<I>Biodiversit&eacute;</I>'. Ontroerend omdat er uit blijkt dat 'grote wetenschappers' het opnemen voor 'kleine vleermuisjes' in de strijd om hun bestaan.
<BR>Het is bekend dat moderne windmolens nogal wat slachting aanrichten onder de vogels, maar de vleermuisjes zijn het meest kwetsbaar. Grote vogels worden procentueel veel minder gedood. Het gaat voor vleermuisjes niet om een botsing met de rotorbladen zoals voor grotere vogels, maar om de schokgolven in de lucht in de direkte omgeving van windmolens. Die veroorzaken inwendige bloedingen bij die kleine zoogdieren.
<BR>Nu vliegen de vleermuisjes sowieso niet bij hoge windsnelheden, en de <I>homo economicus</I> zet de windmolens [automatisch] stil bij lage windsnelheden omdat &quot;het niet oplevert&quot;. Dat zou een conflictloze samenleving mogelijk maken, want waar de een de wind 'te slap' vindt, vindt de ander het 'te hard'.
<BR>In het proefgebied in <I>Alberta</I>, waar de Universiteit van <I>Calgary</I> dit onderzoek uitvoerde, werden de molens normaal bij minder dan 4 meter/seconde windsnelheid stilgezet. Door het inschakelpunt te verhogen tot 5,5 m/sec daalde het aantal gedode vleermuisjes met 60%. Kennelijk vinden de vleermuisjes precies tussen 4 en 5,5 m/sec dat de wind 'te hard' wordt, en vliegen ze niet uit. 
<BR>De vraag is nu of <I>homo economicus</I> zijn inschakelpunt een beetje wil verschuiven. Volgens voorlopige berekeningen heeft het ternauwernood invloed op totale energieproduktie, en de totale kosten, maar ja, &quot;iedere cent is er &eacute;&eacute;n&quot; zullen de aandeelhouders in <I>Montreal</I> of <I>Ottawa</I> zeggen. 
<BR>Gelukkig kunnen de vleermuisjes, met dit onderzoek een vuist[je] maken bij de onderhandelingen.
<FONT FACE="Trebuchet MS, sans-serif" FONT SIZE=1><BR>___________________________
<BR>BIODIVERSIT&Eacute;, Stopper les &eacute;oliennes en cas de vent faible &eacute;parngne les chauves-souris. pag 4, LE MONDE, 27/28 sept 2009 [nog niet gevonden in digitale versie]
<BR>H&Eacute;CATOMBE DE CHIROPT&Egrave;RES, Une &eacute;tude canadienne explique comment les &eacute;oliennes tuent les chauves-souris, LE MONDE 27.08.08 
<BR>Erin F. Baerwalda, Jason Edworthy, Matt Holder, and Robert M.R. Barclay, A Large-Scale Mitigation Experiment to Reduce Bat Fatalities at Wind Energy Facilities, Journal of Wildlife Management, Volume 73, Issue 7 (September 2009) 
<BR>http://www.wildlifejournals.org/perlserv/?request=get-abstract&amp;doi=10.2193%2F2008-233</FONT>
<BR><a href="dagbk112.htm#subtop">terug eerste dagboekregel</A>

<a name="29"></A>
<P><B>Cessenon sur Orb, Dinsdag 29 September 2009</B>
<BR>Vandaag geen stukje.
<BR><a href="dagbk112.htm#subtop">terug eerste dagboekregel</A>

<a name="30"></A>
<P><B>Cessenon sur Orb, Woensdag 30 September 2009</B>
<BR>We willen er niet aan. We willen niet geloven dat er belangrijke klimaatveranderingen op komst zijn met ingrijpende gevolgen. Ik schreef Zondag hoe hier in Frankrijk de berichtgeving over de specifieke gevolgen op korte termijn werden bespot als 'een geloof van een nieuwe sekte', met 'paus' <I>Al Gore</I> aan het hoofd, en nog zo wat fantasie&euml;n van simpele zielen. Ik haalde toen mijn eerdere bericht uit 2007 aan over West-Australi&euml; waar ze --<I>beside the point</I>-- de [menselijke?] oorzaken aanvochten. Maar het stijgende water rondom <I>Perth</I> --net zo vlak als de NLse polders-- leidde er toe dat het NLse Deltaplan in de pers werd gememoriseerd, en er met&eacute;&eacute;n een studiecommissie naar NL toog. Daar kenden ze dat probleem al duizend jaar!! 
<BR>--&quot;Oorzaak of g&eacute;&eacute;n oorzaak&quot; had een actiegroep geroepen: &quot;Wat d&oacute;en we?&quot;
<BR>En nu is er in de VS een rapport dat die 'abstracte klimaatveranderingen' vertaalt in '<I>Imminent Transition to a More Arid Climate in Southwestern North America</I>'. Inderdaad '<I>Imminent</I>', &quot;op handen zijnd&quot; volgens mijn Van Dale. <I>Paul Krugman </I>haalt echter de woorden van <I>Al Gore</I> aan; &quot;<I>This truth is just too inconvenient</I>&quot;.
<BR>De weersverschillen van jaar-tot-jaar zijn soms groter dan de voorspelde veranderingen, maar er volgen telkens enkele 'gewone' jaren. Dat beperkt het voorstellingsvermogen. Maar intussen zijn de wetenschappers de '<I>Cassandras</I>' van de huidige cultuur geworden. <I>Cassandra</I>, die door <I>Zeus</I> was begiftigd met de gave van de perfecte voorspelling, maar vervolgens door <I>Apollo</I> --omdat ze hem niet terwille was geweest-- was bestraft: 'Niemand zou haar geloven'.
<BR>--&quot;Hoe is het mogelijk&quot;, vraagt <I>Krugman</I> zich af, &quot;dat dit geen groot politiek debat oplevert? Natuurlijk zullen gevestigde belangen en industrie&euml;n onder druk komen staan, maar er zullen ook '<I>new opportunities</I>' zijn&quot;. 
<BR>--&quot;Helaas&quot;, antwoordt hij zelf, &quot;hebben de bestaande industrie&euml;n machtige lobby-groepen, en de toekomstige g&eacute;&eacute;n&quot;. En hij vervolgt:
<BR>--&quot;<I>For three decades the dominant political ideology in America has extolled private enterprise and denigrated government, but climate change is a problem that can only be addressed through government action</I>&quot;
<BR>Het einde van deze politieke filosofie te erkennen is dus '<I>just too inconvenient</I>'.
<BR><I>Krugman</I> constateert dat geleidelijk ook geloof wordt gehecht aan een achterhaald en onjuist 'economisch argument'. Het zou de duur zijn, onze economie zou het niet kunnen verdragen. Dat draagt verder bij aan dat <I>inconvenience</I>-gevoel.
<BR>Dat is onnodig. Al een paar dagen eerder had <I>Krugman</I> geschreven dat de economische rekenaars gelijk hebben. De gevolgen zijn goedkoper dan je denkt. &quot;<I>It&rsquo;s Easy Being Green</I>&quot;, is de titel van die column. Dat opdoemende 'economische argument' moet dus &oacute;&oacute;k naar de prullebak worden verwezen. Dat maakt de weg vrij.
<BR>--&quot;<I>The claim that climate legislation will kill the economy deserves the same disdain as the claim that global warming is a hoax. The truth about the economics of climate change is that it&rsquo;s relatively easy being green</I>&quot;.
<BR>En zo wordt een bedreiging een kans. Misschien dat d&aacute;t helpt.
<FONT FACE="Trebuchet MS, sans-serif" FONT SIZE=1><BR>___________________________
<BR>PAUL KRUGMAN, Cassandras of Climate, NYT, September 27, 2009, 
<BR>http://www.nytimes.com/2009/09/28/opinion/28krugman.html
<BR>PAUL KRUGMAN, It&rsquo;s Easy Being Green, NYT, September 24, 2009, 
<BR>http://www.nytimes.com/2009/09/25/opinion/25krugman.html
<BR>Richard Seager, Mingfang Ting, Isaac Held, Yochanan Kushnir, Jian Lu, Gabriel Vecchi, Huei-Ping Huang, Nili Harnik, Ants Leetmaa, Ngar-Cheung Lau, Cuihua Li, Jennifer Velez, Naomi Naik, Model Projections of an Imminent Transition to a More Arid Climate in Southwestern North America Science 25 May 2007: Vol. 316. no. 5828, pp. 1181 - 1184
<BR>http://www.sciencemag.org/cgi/content/short/316/5828/1181</FONT>
<BR><a href="dagbk112.htm#subtop">terug eerste dagboekregel</A>

<P>Einde Mijn Dagboek September 2009
<HR>
</td>
</tr>
</table></CENTER>
</body>
</html>

